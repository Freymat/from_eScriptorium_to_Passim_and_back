(שמות יב,א) "ויאמר יי אל משה ואל אהרן, בארץ מצרים לאמר." שומע אני, שהיה הדבר*דבר: נבואה. כמו בירמיה ה,יג: "והנביאים יהיו לרוח והדבר בהם". למשה ולאהרן. כשהוא אומר: (שמות ו,כו) "ויהי ביום דבר יי אל משה בארץ מצרים", למשה היה הדבר, לא היה הדבר לאהרן! אם כן, מה תלמד לומר "אל משה ואל אהרן"? מלמד שכשם שהיה משה כלל לדברות, כך היה אהרן כלל לדברות. ומפני מה לא נדבר עמו? מפני כבודו שלמשה. נמצאת ממעט אהרן מכל הדברות שבתורה, חוץ משלשה מקומות, מפני שאי אפשר.דבר אחר: "אל משה ואל אהרן", למה נאמר? ולפי שהוא אומר: (שמות ז,א) "ויאמר יי אל משה: ראה נתתיך אלהים לפרעה." אין לי אלא משה דין לפרעה,*דין לפרעה: פירוש ל- "אלהים לפרעה". גדול ממנו ומחליט עבורו. אהרן, מנין? תלמד לומר, "אל משה ואל אהרן", הקיש אהרן למשה: מה משה דין לפרעה, אף אהרן דין לפרעה; מה משה אומר דבריו ולא ירא, אף אהרן אומר דבריו ולא ירא.דבר אחר: "אל משה ואל אהרן", שומע אני, כל הקודם במקרא הוא קודם במעשה; כשהוא אומר: (שמות ו,כו) "הוא אהרן ומשה", מגיד ששניהם שקולין זה בזה.כיוצא בדבר אתה אומר: (בראשית א,א) "בראשית ברא אלהים את השמים ואת הארץ." שומע אני, כל הקודם במקרא הוא קודם במעשה; כשהוא אומר (בראשית ב,ד) "ביום עשות יי אלהים ארץ ושמים", מגיד ששניהם שקולין זה בזה.כיוצא בדבר אתה אומר: (שמות ג,ו) "ויאמר: אנכי אלהי אביך, אלהי אברהם אלהי יצחק ואלהי יעקב", שומע אני, כל הקודם במקרא הוא קודם במעשה; כשהוא אומר: (ויקרא כו,מב) "וזכרתי את בריתי יעקוב, ואף את בריתי יצחק, ואף את בריתי אברהם", מגיד ששלשתן שקולין כאחת.כיוצא בדבר אתה אומר: (שמות כב,יב) "כבד את אביך ואת אמך". שומע אני, כל הקודם במקרא הוא קודם במעשה; כשהוא אומר: (ויקרא יט,ג) "איש אמו ואביו תיראו", מגיד ששניהם שקולין כאחת.כיוצא בדבר אתה אומר: (במדבר יד,ו) "ויהושע בן נון וכלב בן יפנה, מן התרים את הארץ, קרעו בגדיהם." שומע אני, כל הקודם במקרא הוא קודם במעשה; תלמד לומר: (במדבר לב,יב) "בלתי כלב בן יפנה הקנזי ויהושע בן נון", מגיד ששניהם שקולים כאחת."בארץ מצרים", חוץ לכרך.*כרך: עיר. אתה אומר חוץ לכרך, או אינו אלא בתוך הכרך? כשהוא אומר: (שמות ט,כט) "ויאמר אליו משה: כצאתי את העיר, אפרש את כפי אל יי, הקלות יחדלון*יחדלון: ייפסקו. והברד לא יהיה עוד, למען תדע כי ליי הארץ." והלא דברים קל וחמר? ומה, אם תפלה הקלה, לא נתפלל משה אלא חוץ לעיר, דבור החמור, דין הוא שלא נדבר עמו אלא חוץ לכרך. ומפני מה לא נדבר עמו בתוך הכרך? מפני שהיתה מלאה שקוצים וגלולים.*שקוצים וגלולים: פסלים ומקדשים של אלילים.ועד שלא נבחרה ארץ ישראל, היו כל הארצות כשרות לדברות; משנבחרה ארץ ישראל, יצאו כל הארצות. עד שלא נבחרה ירושלים, היתה כל ארץ ישראל כשרה למזבחות; משנבחרה ירושלים, יצאת ארץ ישראל, שנאמר: (דברים יב,יג) "השמר לך פן תעלה עלתיך בכל מקום אשר תראה, כי אם במקום אשר יבחר יי".עד שלא נבחר בית עולמים, היתה ירושלים ראויה לשכינה; משנבחר בית עולמים, יצאת ירושלים, שנאמר: (תהלים קלב,יג) "כי בחר יי בציון, אוה למושב לו." (תהלים קלב,יד) "זאת מנוחתי עדי עד, פה אשב כי אותיה."עד שלא נבחר אהרן, היו כל ישראל כשרים לכהנה; משנבחר אהרן, יצאו כל ישראל, שנאמר: (במדבר יח,יט) "ברית מלח*ברית מלח: ברית נצחית. כמו שהמלח משמר מזון מלהתקלקל. עולם הוא לפני יי לך ולזרעך אתך." ואומר: (במדבר כה,יג) "והיתה לו ולזרעו אחריו ברית כהנת עולם, תחת אשר קנא לאלהיו ויכפר על בני ישראל."עד שלא נבחר דוד, היו כל ישראל כשרים למלכות; משנבחר דוד, יצאו כל ישראל, שנאמר: (דברי הימים ב יג,ה) "הלא לכם לדעת, כי יי אלהי ישראל נתן ממלכה לדויד על ישראל לעולם, לו ולבניו, ברית מלח." אם תאמר, דן אני את הנביאים, שנדבר עמהם בחוצה לארץ! אף על פי שנדבר עמהם בחוצה לארץ, לא נדבר עמהם אלא בזכות אבות, שנאמר: (ירמיה לא יד-טז) "כה אמר יי: קול ברמה נשמע, נהי בכי תמרורים,*נהי: מספד, בכי, קינה. רחל מבכה על בניה, מאנה להנחם על בניה כי איננו. כה אמר יי: מנעי קולך מבכי ועיניך מדמעה, כי יש שכר לפעלתך, נאם יי, ושבו מארץ אויב. ויש תקוה לאחריתך נאם יי, ושבו בנים לגבולם."ויש אומרים: אף על פי שנדבר עמהם בחוצה לארץ, לא נדבר עמהם אלא במקום טהרה שלמים, שנאמר: (דניאל ח,ב) "ואני הייתי על אובל אולי."*אובל אולי: תעלה בבבל. ואומר: (דניאל י,ד) "ואני הייתי על יד הנהר הגדול, הוא חדקל." ואומר: (יחזקאל א,ג) "היה היה דבר יי אל יחזקאל בן בוזי הכהן, בארץ כשדים על נהר כבר, ותהי עליו שם יד יי."ויש אומרים: נדבר עמו בארץ ונדבר עמו בחוצה לארץ, שנאמר: (יחזקאל א,ג) "היה היה דבר יי", "היה", שנדבר עמו בארץ; "היה", שנדבר עמו חוצה לארץ.רבי אלעזר בן רבי צדוק אומר: הרי הוא אומר: (יחזקאל ג,כב) "קום, צא אל הבקעה ושם אדבר אותך." מגיד שהבקעה כשרה במים.תדע שאין השכינה נגלית בחוצה לארץ, שנאמר: (יונה א,ב) "ויקם יונה לברח תרשישה מלפני יי". וכי מלפני יי הוא בורח? והלא כבר נאמר: (תהלים קלט,ז-י) "אנה אלך מרוחך, ואנה מפניך אברח? אם אסק שמים, שם אתה, ואציעה שאול, הנך.*ואציעה שאול: אכין מצעי, מטתי, בשאול, בעולם שמתחת לארץ. אשא כנפי שחר אשכנה באחרית ים, גם שם ידך תנחני, ותאחזני ימינך." וכתוב: (זכריה ד,י) "עיני יי המה משוטטים בכל הארץ", ואומר: (משלי טו,ג) "בכל מקום עיני יי צפות רעים וטובים." ואומר: (עמוס ט ב-ד) "אם יחתרו בשאול, משם ידי תקחם, ואם יעלו השמים, משם אורידם. ואם יחבאו בראש הכרמל, משם אחפש ולקחתים, ואם יסתרו מנגד עיני בקרקע הים, משם אצוה את הנחש ונשכם. ואם ילכו בשבי לפני איביהם, משם אצוה את החרב והרגתם, ושמתי עיני עליהם לרעה ולא לטובה." ואומר: (איוב לד,כב) "אין חשך ואין צלמות להסתר שם פעלי און"! אלא אמר יונה, אלך לי חוצה לארץ, מקום שאין שכינה נגלית, שהגוים קרובי תשובה הן, שלא לחיב את ישראל. מושלו משל, למה הדבר דומה? לעבדו שלכהן שברח מרבו ואמר, אלך לי לבית הקברות, מקום שאין רבי יכל לבא אחרי. אמר לו רבו: "יש לי כניות*כניות: עוזרים. כנגדך!" כך אמר יונה: אלך לי חוצה לארץ, מקום שאין שכינה נגלית, שהגוים קרובי תשובה הן, שלא לחיב את ישראל. אמר לו המקום: יש לי שלוחין הרבה כיוצא בך, שנאמר: (יונה א,ד) "ויי הטיל רוח גדולה אל הים, ויהי סער גדול בים, והאניה חשבה להשבר."נמצאת אתה אומר: שלשה בנים הם: אחד תבע כבוד האב וכבוד הבן, ואחד תבע כבוד האב ולא כבוד הבן, ואחד תבע כבוד הבן ולא כבוד האב. ירמיה תבע כבוד האב וכבוד הבן, שנאמר: (איכה ג,מב) "נחנו פשענו ומרינו אתה לא סלחת." לפי כך נכפלה נבואתו, שנאמר: (ירמיה לו,לב) "ועוד נוסף עליהם דברים רבים כהמה." אליהו תבע כבוד האב ולא כבוד הבן, שנאמר: (מלכים א יט,יג-יד) והנה אליו קול ויאמר: מה לך פה אליהו? ויאמר: קנא קנאתי ליי אלהי צבאות, כי עזבו בריתך בני ישראל, את מזבחתיך הרסו, ואת נביאיך הרגו בחרב, ואותר אני לבדי, ויבקשו את נפשי לקחתה." ומה נאמר שם? (מלכים א יט טו-טז) "ויאמר יי אליו: לך שוב לדרכך מדברה דמשק, ובאת ומשחת את חזאל למלך על ארם. ואת יהוא בן נמשי תמשח למלך על ישראל, ואת אלישע בן שפט מאבל מחולה, תמשח לנביא תחתיך." שאין תלמוד (לומר) "תחתיך", אלא שאי אפשר בנבואתך.יונה תבע כבוד הבן ולא כבוד האב, שנאמר: (יונה א,ג) "ויקם יונה לברח תרשישה מלפני יי, וירד יפו וימצא אניה באה תרשיש, ויתן שכרה וירד בה, לבוא עמהם תרשישה מלפני יי." מה כתוב? (יונה ג,א) "ויהי דבר יי אל יונה שנית לאמר." שנית נדבר עמו, ולא נדבר עמו שלישית.רבי נתן אומר: לא הלך יונה אלא לאבד את עצמו בים, שנאמר: (יונה א,יב) "ויאמר אליהם: שאוני והטילני אל הים, וישתק הים מעליכם, כי יודע אני כי בשלי הסער הגדול הזה עליכם." את מוצא, שהרי האבות והנביאים נתנו נפשם על ישראל. במשה מה כתוב? (שמות לב,לב) "ועתה אם תשא חטאתם, ואם אין, מחני נא מספרך אשר כתבת." ואומר: (במדבר יא,טו) "ואם ככה את עשה לי, הרגני נא הרג, אם מצאתי חן בעיניך, ואל אראה ברעתי." בדוד מה כתוב? (דברי הימים א כא,יז) "ויאמר דויד אל האלהים: הלא אני אמרתי למנות בעם? ואני הוא אשר חטאתי והרע הרעותי, ואלה הצאן מה עשו? יי אלהי! תהי נא ידך בי ובבית אבי ובעמך, לא למגפה!" הא בכל מקום את מוצא, שהרי האבות והנביאים נתנו נפשם על ישראל."לאמר", צא ואמר אליהם מיד, דברי רבי ישמעאל, שנאמר: (שמות לד,לד) "ויצא ודבר". רבי אליעזר אומר: צא ואמר אליהם והשיבני, שנאמר: (שמות יט,ח) "וישב משה את דברי העם אל יי", ואומר: (יחזקאל ט,יא) "והנה האיש לבש הבדים, אשר הקסת במתניו, משיב דבר". ואומר: (איוב לח,לה) "התשלח ברקים וילכו ויאמרו לך: הננו!" שלוחיך לא כשלוחי בשר ודם, ששלוחי בשר ודם צריכין לחזר אצל שולחיהם, אבל לפניך אינו כן: "התשלח ברקים וילכו", 'וישובו' לא נאמר כן, אלא "וילכו ויאמרו", הא בכל מקום שהן מהלכין, נמצאים לפניך ואומרים "עשינו שליחותך." לקים מה שנאמר: (ירמיה כג,כד) "הלוא את השמים ואת הארץ אני מלא, נאם יי".רבי יאשיה אומר: כשהמקום גוזר גזרות על ישראל, על הטובה, מחזירין אותו, ועל הרעה, אין מחזירין אותו, שנאמר: (יחזקאל ט,ב-ז) "והנה ששה אנשים באים מדרך שער העליון, אשר מפנה צפונה, ואיש כלי מפצו בידו,*כלי מפצו: אלת מלחמה לנפץ ראש אויב. ואיש אחד בתוכם לבש בדים וקסת הספר במתניו, ויבאו ויעמדו אצל מזבח הנחשת. וכבוד אלהי ישראל נעלה מעל הכרוב אשר היה עליו אל מפתן הבית, ויקרא אל האיש הלבש הבדים, אשר קסת הספר במתניו. ויאמר יי אלו: עבר בתוך העיר, בתוך ירושלם, והתוית תו*והתוית תו: תרשום סימן בצורת תו בכתב העברי, X.  על מצחות האנשים הנאנחים והנאנקים על כל התועבות הנעשות בתוכה. ולאלה אמר באזני: עברו בעיר אחריו והכו, אל תחס עינכם ואל תחמלו! זקן בחור ובתולה וטף ונשים תהרגו למשחית, ועל כל איש אשר עליו התו, אל תגשו, וממקדשי תחלו, ויחלו באנשים הזקנים אשר לפני הבית. ויאמר אליהם: טמאו את הבית ומלאו את החצרות חללים, צאו! ויצאו והכו בעיר." יצאו אלו ואלו ועשו שליחותן, אלו שנצטוו על הרע, למדנו שלא החזירו שליחותן, וזה שנצטוה על הטוב, למדנו שהחזיר שליחותו, שנאמר: (יחזקאל ט,יא) "והנה האיש לבש הבדים אשר הקסת במתניו משיב דבר לאמר: עשיתי כאשר צויתני." שמעון בן עזי אומר: "לאמר", בקול שאת שומע, בו את למד. רבי עקיבה אומר: "לאמר", צא ואמר להם, שבזכותן הוא מדבר עמי, שכל שלשים ושמנה שנה שהיה כועס על ישראל, לא היה מדבר עם משה, שנאמר: (דברים ב,טז-יז) "ויהי כאשר תמו כל אנשי המלחמה למות מקרב העם, וידבר יי אלי לאמר."אמר רבי שמעון: איני כמשיב על דברי רבי, אלא כמוסיף על דבריו. ולא עם משה בלבד נדבר בזכותן שלישראל, אלא עם שאר כל הנביאים, לא נדבר עמהן אלא בזכותן שלישראל, שנאמר: (יחזקאל ג,טו) "ואשב שם שבעת ימים משמים בתוכם."*משמים: שותק. ואומר: (יחזקאל ג,טז) "ויהי מקצה שבעת ימים, ויהי דבר יי אלי לאמר." ואומר: (ירמיה מב,ז) "ויהי מקץ עשרת ימים, ויהי דבר יי אל ירמיהו."וכן את מוצא בברוך בן נריה, שהיה מתרעם לפני המקום: (ירמיה מה,נ) "אמרת אוי נא לי, כי יסף יי יגון על מכאבי". מה נשתניתי אני מכל תלמידי הנביאים? יהושע שמש את משה, ושרת עליו רוח הקדש; אלישע שמש את אליהו, ושרת עליו רוח הקדש. ואני, מה נשתניתי מכל תלמידי הנביאים? "יגעתי באנחתי ומנוחה לא מצאתי." ואין מנוחה אלא נבואה, שנאמר: (במדבר יא,כו) "ותנח עלהם הרוח", ואומר (מלכים ב ב,טו) "נחה רוח אליהו על אלישע", ואומר (ישעיה יא,ב) "ונחה עליו רוח יי". בא וראה מה המקום משיבו: (ירמיה מה,ד-ה) "כה תאמר אליו: כה אמר יי: הנה, אשר בניתי, אני הרס, ואת אשר נטעתי, אני נתש,*נתש: עוקר. ואת כל הארץ היא. ואתה תבקש לך גדלות? אל תבקש!" ואין גדולות אלא נבואה, שנאמר: (מלכים ב ח,ד) "ספרה נא לי את כל הגדלות אשר עשה אלישע." ואומר: (ירמיה לג,ג) "קרא אלי ואענך, ואגידה לך גדלות, ובצרות לא ידעתם." אמר ברוך בן נריה: כרם אין כן, סיג למה? צאן אין כן, רועה למה? מפני מה? (ירמיה מה,ה) "כי הנני מביא רעה על כל בשר, נאם יי, ונתתי לך את נפשך לשלל, על כל המקמות אשר תלך שם." הא בכל מקום את מוצא, שאין הנביאים מתנבאין אלא בזכותן שלישראל. (שמות יב,ב) "החדש הזה לכם ראש חדשים, ראשון הוא לכם לחדשי השנה." "החדש הזה לכם", רבי ישמעאל אמר: משה הראה את החדש*החדש: הירח החדש. לישראל, ואמר להם: כזה היו רואין וקובעין את החדש לדורות!רבי עקיבה אומר: זה אחד משלשה דברים שנתקשה בהן משה, והראהו המקום את כלן באצבע. כיוצא בדבר אתה אומר (ויקרא יא,כט) "וזה לכם הטמא". כיוצא בדבר (במדבר ח,ד) "וזה מעשה המנרה". ויש אומרים אף בשחיטה נתקשה משה, שנאמר: (שמות כט,לח) "וזה אשר תעשה על המזבח".רבי שמעון בן יוחי אומר: והלא כל הדברות*הדברות: הנבואות. שנדבר עם משה, לא נדבר עמו אלא ביום, והחדש הראהו בלילה, וכיצד? היה מדבר עמו ביום, והחדש הראהו בלילה.רבי אליעזר אומר: נדבר עמו ביום עם חשכה, והראהו החדש בחשכה."החדש הזה", זה ניסן. את אומר זה ניסן, או אינו אלא אחד מחדשי השנה? כשהוא אומר (שמות כג,טז) "וחג האסף בצאת השנה", (שמות לד,לב) "וחג האסיף תקופת השנה." אמרת, צא וראה, אי זה חדש שיש בו אסיף ותקופה,*תקופה: סוף עונה לפי שנת השמש. כאן תקופת תשרי,  בספטמבר, סוף הקיץ. ושנה יוצאה בו, וקרוי שביעי? אי את מוצא אלא תשרי. לאחר שלמדת ששביעי זה תשרי, ראשון זה ניסן. ואף על פי שאין ראיה לדבר, זכר לדבר: (אסתר ג,ז) "בחדש הראשון, הוא חדש ניסן"."ראש חדשים", מגיד שניסן ראש לחדשים. ומנין אף למלכים? תלמד לומר: (מלכים א ו,א) "הוא החדש השני למלך שלמה על ישראל". ומנין אף לרגלים? תלמד לומר: (דברים טז,טז) "בחג המצות ובחג השבעות ובחג הסכות". נמצינו למדין שניסן ראש לחדשים, למלכים, ולרגלים.רבי נתן ורבי יצחק אומרים: אף לשכר בתים. אבל לא לשנים ולא לשמטין ולא ליובלות, ולא לנטיעה ולא לירקות, שנאמר: (דברים לא,י) "מקץ שבע שנים במעד שנת השמטה בחג הסכות." (דברים לא,י-יא) "בבוא כל ישראל לראות את פני יי אלהיך, במקום אשר יבחר, תקרא את התורה הזאת נגד כל ישראל באזניהם." ואומר (שמות כג,טז) "וחג האסף בצאת השנה", (שמות לד,כב) "וחג האסיף תקופת השנה." זה הוא האמור לך לשנים, לשמטים וליובלות, לנטיעה ולירקות."לכם", ולא מנה בו אדם הראשון. אתה אומר "לכם", ולא מנה בו אדם הראשון, או אינו אלא "לכם", ולא לגוים? כשהוא אומר "ראשון הוא לכם", הרי "לכם" ולא לגוים אמור. מה תלמד לומר "לכם"? לא מנה בו אדם הראשון. נמצינו למדין, שהגוים מונין לחמה, וישראל ללבנה. ולא דים לישראל, אחת לשלשים יום, מגביהין את עיניהן לאביהם שבשמים. וכשהחמה לוקה, סימן רע לגוים, שהן מונים לחמה. וכשהלבנה לוקה, סימן רע לישראל, שהם מונים ללבנה.רבי מאיר אומר: כשהחמה לוקה במזרח, סימן רע ליושבי מזרח; במערב, סימן רע ליושבי מערב.רבי יאשיה אומר: כשהמזלות לוקין במזרח, סימן רע ליושבי מזרח; במערב, סימן רע ליושבי מערב.רבי נתן אומר: אלו ואלו נתנו לגוים, שנאמר: (ירמיה י,ב) "כה אמר יי: אל דרך הגוים אל תלמדו, ומאתות השמים אל תחתו".*תחתו: תפחדו."ראש חדשים", שומע אני, מעוט חדשים שנים; מנין לשאר חדשים? תלמד לומר "לחדשי השנה". "לחדשי השנה" למה נאמר? לפי שהוא אומר: (דברים טז,א) "שמור את חדש האביב ועשית פסח", שמור את הפסח לאביב ואביב לפסח, שיבא אביב בזמנו. הא כיצד? עבר*עבר: תוסיף חודש אדר ב', כדי לדחות את מועד חודש ניסן, שיתאים לאביב לפי שנת השמש. את אדר, שיבא אביב בזמנו. הרי שעברו את אדר ולא בא אביב בזמנו, שומע אני, יעברו את ניסן! היה רבי ישמעאל אומר: הא אם אמרת כן, נמצאת עושה ניסן שני, ואמרה תורה "ראשון הוא לכם".רבי יונתן אומר: (דברים טז,א) "שמור את חדש האביב", חדש הסמוך לאביב אתה מעבר, ואי זה זה? הוי אומר, זה אדר. אבל לא שמענו מכמה מעבר. כשהוא אומר "שמור את חדש", חדש אתה מעבר. והדין נותן: הואיל וחדש מתעבר ושנה מתעברת, מה החדש, אחד ממנוייו,*אחד ממנוייו: יחידה אחת מן היחידות שבהן מתחלק החודש, כלומר יום. אף שנה, אחד ממנוייה.*אחד ממנוייה: יחידה אחת מן היחידות שבהן מתחלקת השנה, כלומר חודש. או מה חדש, אחד משלשים בו, אף שנה, אחד משלשים בה? תלמד לומר (דברים טז,א) "שמור את חדש", חדש את מעבר, ואי את מעבר אחד משלשים בה. או מה שנה, אחד משנים עשר בה, אף חדש אחד משנים עשר בו? תלמד לומר: (ויקרא כג,ו) "ובחמשה עשר יום לחדש הזה, חג המצות ליי, שבעת ימים מצות תאכלו." יום לחדש את מעבר, ואי את מעבר אחד משנים עשר בו.ורבי יצחק אומר: הא אם אמרת כן, כבר הלבנה באמצע הרקיע! הא אין עליך לומר כלשון אחרון, אלא כלשון ראשון. הואיל והחדש מתעבר, והשנה מתעברת, מה החדש, אחד ממנוייו, אף השנה אחד ממנוייה. מה חדש, אין תוספת עבורו אלא בסוף, אף שנה, אין תוספת עבורה אלא בסוף.רבי ירמיה אומר: הואיל וטמאה מעכבת ואביב מעכב, מה טמאה, אין פחות משלשים יום, אף אביב, אין פחות משלשים יום. אומר, אפלו בו חל אביב ובא? תלמד לומר: (שמות יג,י) "ושמרת את החקה הזאת למועדה", במועדה מוסיף את, ואין את מונע."ראשון הוא לכם לחדשי השנה", שלא יעשה ניסן שני. רבי יאשיה אומר: מנין אתה אומר, שאין מעברין את השנה אלא בבית הגדול שבירושלים? תלמד לומר: "ראשון הוא לכם לחדשי השנה. דברו אל כל עדת ישראל".(שמות יב,ג) "דברו אל כל עדת ישראל לאמר: בעשר לחדש הזה, ויקחו להם איש שה לבית אבת, שה לבית." רבי ישמעאל אומר: וכי שניהם היו מדברים? והלא כבר נאמר: (שמות לא,יג) "ואתה דבר אל בני ישראל לאמר"? ומה תלמד לומר "דברו"? אלא כשהיה משה מדבר, היה אהרן מרכין אזנו לשמע באימה,*מרכין אזנו: מטה אוזנו כלפי מטה כדי להקשיב היטב. ומעלה עליו כאלו שומע מפי הקדש.רבי אחי ברבי יאשיה אומר: וכי שניהם מדברים היו? והלא כבר נאמר: (שמות לא,יג) "ואתה דבר אל בני ישראל"? ומה תלמד לומר "דברו"? אלא כיון שמשה מדבר, היה אהרן מימינו ואלעזר משמאלו, ואיתמר מימינו שלאהרן, והדבור יוצא מביניהם כאלו שלשתן מדברים.רבי שמעון בן יוחי אומר: משה חולק כבוד לאהרן ואומר לו: למדני! ואהרן חולק כבוד למשה ואומר לו: למדני! והדבור יוצא מביניהם כאלו שניהם מדברים."דברו אל כל עדת ישראל לאמר: בעשר לחדש". הדבר הזה בראש חדש, ולקיחה בעשור, ושחיטה בארבעה עשר. אתה אומר הדבר היה בראש חדש, ולקיחה בעשור, ושחיטה בארבעה עשר, או אינו אלא הדבר ולקיחה בעשור, ושחיטה בארבעה עשר? תלמד לומר "החדש הזה לכם דברו", אימתי היה הדבר? בראש החדש. הא אין עליך לומר כלשון אחרון, אלא כלשון ראשון: הדבר בראש חדש, ולקיחה בעשור, ושחיטה בארבעה עשר.רבי אחי ברבי יאשיה אומר: הדבר בראש חדש, ולקיחה בעשור, ושחיטה בארבעה עשר. אתה אומר כן, או אינו אלא הדבר ולקיחה בראש חדש, ושחיטה בארבעה עשר? תלמד לומר "דברו אל כל עדת ישראל לאמר", שאין תלמוד (לומר) "לאמר", אלא להפסיק הענין. הא אין עליך לדון כלשון אחרון, אלא כלשון ראשון: הדבר בראש חדש, ולקיחה בעשור, ושחיטה בארבעה עשר.רבי יוסה הגלילי אומר: הדבר בראש חדש, ולקיחה בעשור, ושחיטה בארבעה עשר. אתה אומר כן, או אינו אלא הדבר בראש חדש, ולקיחה ושחיטה בעשור? תלמד לומר: (שמות יב,ו) "והיה לכם למשמרת עד ארבעה עשר יום". אם אמרת כן, עקרת את כל הכתוב! הא אין עליך לדון כלשון אחרון, אלא כלשון ראשון: הדבר בראש חדש, ולקיחה בעשור, ושחיטה בארבעה עשר."בעשר לחדש הזה ויקחו". אין לי אלא עשירי שהוא כשר ללקיחה; ארבעה עשר, מנין? אמרת קל וחמר: מה עשירי, שאינו כשר לשחיטה, כשר ללקיחה, ארבעה עשר, שהוא כשר לשחיטה, אינו דין שיהי כשר ללקיחה? שלשה עשר מנין? אמרת קל וחמר: מה עשירי, שאינו קרוב לשחיטה, כשר ללקיחה, שלשה עשר, שהוא קרוב לשחיטה, דין הוא שיכשר ללקיחה.*שיכשר: שיהיה כשר. והוא הדין לאחד עשר ולשנים עשר."בעשר לחדש הזה", להוציא פסח דורות, שפסח מצרים מקחו מבעשור,*מקחו: קנייתו. ופסח דורות מקחו כל זמן."ויקחו להם". וכי כלם היו לוקחים? אלא לעשות שלוחו שלאדם כמותו. מכן אמרו: שלוחו שלאדם כמותו."איש שה לבית אבת". בכלל שה, גדי וטלה, שנאמר: (דברים יד,ד) "שה כשבים ושה עזים.""לבית אבת", אין "לבית אבת" אלא למשפחות, שנאמר: (במדבר א,ב) "למשפחתם לבית אבתם". והרי שהיו עשר משפחות לבית אב אחד, שומע אני, שה אחד לכלם! תלמד לומר "שה לבית".(שמות יב,ד) ["ואם ימעט הבית מהיות משה, ולקח הוא ושכנו הקרב אל ביתו במכסת נפשת, איש לפי אכלו תכסו על השה."] "ואם ימעט הבית מהיות משה". בא הכתוב ללמדך, שלעולם נמנין על הפסח*נמנין על הפסח: מצטרפים לחבורה שתאכל שה אחד לקרבן הפסח. ומושכין ידיהם ממנו,*ומושכין ידיהם ממנו: מבטלים את ההצטרפות לחבורה. עד שישחט, ובלבד שלא יניח את הפסח כמות שהוא.*כמות שהוא: בלי אף מנוי עליו.רבי יהודה אומר: ובלבד שיהי שם אחד מחבורה הראשונה, שלא לעשות עקר טפלה וטפלה עקר."ולקח הוא ושכנו". רבי ישמעאל אומר: מנין אתה אומר, שאם ירצה אדם למנות עמו אחרים על פסחו, שהוא רשי? שנאמר "ולקח הוא ושכנו".רבי עקיבה אומר: מנין אתה אומר, שאם ירצה אדם לעשות פסחו יחידי, שהוא רשי? שנאמר "ולקח הוא ושכנו". שומע אני, שכנו שבגגו, או אינו אלא שכנו שבשדה? תלמד לומר "הקרב אל ביתו", דבר הכתוב בהווה.רבי שמעון בן יוחי אומר: "שכנו", מכל מקום."במכסת נפשת". אין 'מכסת' אלא מנין, שישחטנו למנוייו. שחטו שלא למנוייו, שומע אני, יהי כעובר על המצוה וכשר! תלמד לומר "איש לפי אכלו תכסו", שנה הכתוב עליו לפסל.*שנה הכתוב: חזר הפסוק פעם נוספת על העניין.דבר אחר: "במכסת נפשת", למה נאמר? לפי שנאמר "איש", אין לי אלא איש; אשה, טומטום, אנדרוגינוס, מנין? תלמד לומר "במכסת נפשת", רבה.*רבה: הרחיב, הוסיף על המשמעות המצומצמת של 'איש'. משמע מביא את אלו,*מביא: מכניס להגדרה. ומביא את החולה ואת הקטן שאינן יכלין לאכל כזית! תלמד לומר "איש לפי אכלו", יצאו החולה והקטן שאינן יכלין לאכל כזית. מכן אמר רבי: החולה והקטן שאינן יכלין לאכל כזית, אין שוחטין עליהן."תכסו על השה". רבי יאשיה אומר: לשון סרסי הוא זה,*לשון סרסי: ארמית מערבית. כאדם שאומר לחברו: כוס לי טלה זה!"על השה". רבי ישמעאל אומר: בא הכתוב ללמדך שנמנין על הפסח, ומושכים את ידיהם ממנו עד שישחט, ובלבד שלא יניח את הפסח כמות שהוא. רבי יצחק אומר: במי הענין מדבר? בחי.(שמות יב,ה) "שה תמים זכר בן שנה יהיה לכם, מן הכבשים ומן העזים תקחו." "שה", בכלל שה, גדי וטלה, שנאמר: (דברים יד,ד) "שה כשבים ושה עזים". "תמים", להוציא בעל מום. "זכר", להוציא טומטום ואנדרוגינוס ונקבה. "בן שנה", אין לי אלא בן שנה; כל שנתו מנין?*כל שנתו: כל השנה הראשונה של חייו. היה רבי ישמעאל אומר: קל וחמר: מה אם עולה חמורה כשרה לבא כל שנתה כבת שנתה, פסח, שהוא קל, אינו דין שיכשר לבא כל שנתו כבן שנתו?רבי יוסה הגלילי אומר: מה איל, שתחלתו פסול, סופו כשר,*תחלתו פסול: איל הוא כבש זכר בשנתו השניה. אבל שלושים יום הראשונים של השנה השניה הוא פסול להקרבה ונקרא פלגס. שה, שתחלתו כשר, אינו דין שיהי סופו כשר?"מן הכבשים ומן העזים", מזה בפני עצמו, ומזה בפני עצמו. אתה אומר כן, או אינו אלא שיביא משניהם כאחת? תלמד לומר: (ויקרא א,י) "ואם מן הצאן קרבנו", מזה בפני עצמו, ומזה בפני עצמו. והרי דברים קל וחמר: ומה, אם עולה חמורה כשרה לבא מין אחד, פסח, שהוא קל, אינו דין שיכשר לבא ממין אחד? הא מה תלמד לומר "מן הכבשים ומן העזים"? מזה בפני עצמו, ומזה בפני עצמו.(שמות יב,ו) "והיה לכם", להביא פסח דורות, שלא יבא אלא מן הכבשים ומן העזים. דברי רבי אליעזר.רבי יאשיה אומר: "תקחו", למה נאמר? לפי שנאמר: (דברים טז,ב) "וזבחת פסח ליי אלהיך, צאן ובקר", צאן לפסח, ובקר לחגיגה. אתה אומר כן, או אינו אלא אחד זה ואחד זה בפסח? ומה אני מקים "שה תמים זכר"? פסח מצרים, אבל פסח דורות, יביא מזה ומזה! תלמד לומר "מן הכבשים ומן העזים תקחו", שאין תלמוד (לומר) "תקחו", אלא מה תלמד לומר "תקחו"? להביא פסח דורות, שלא יביא אלא מן הכבשים ומן העזים. דברי רבי יאשיה.רבי יונתן אומר: צאן לפסח, ובקר לחגיגה. אתה אומר כן, או אינו אלא אחד זה ואחד זה בפסח? ומה אני מקים "שה תמים זכר"? פסח מצרים, אבל פסח דורות, יביא מזה ומזה! תלמד לומר: (שמות יג,ה) "ועבדת את העבדה הזאת בחדש הזה", בעבדה שעבדת במצרים, כך עשה לפני לדורות. דברי רבי יונתן.רבי אליעזר אומר: צאן לפסח, ובקר לחגיגה. אתה אומר כן, או אחד זה ואחד זה בפסח? ומה אני מקים "שה תמים זכר בן שנה יהיה לכם"? פסח מצרים, אבל פסח דורות, יביא מזה ומזה! תלמד לומר: (שמות יב,כד) "ושמרתם את הדבר הזה לחק לך", הרי פסח דורות אמור. אם כן, מה תלמד לומר: (דברים טז,ב) "וזבחת פסח ליי אלהיך צאן ובקר"? צאן לפסח, ובקר לחגיגה.רבי עקיבה אומר: כתוב אחד אומר (דברים טז,ב) "וזבחת פסח ליי אלהיך צאן ובקר", וכתוב אחד אומר "מן הכבשים ומן העזים תקחו". כיצד יתקימו שני כתובים הללו? אמרת, זו מדה בתורה: שני כתובים זה כנגד זה וסותרין זה על ידי זה, ומתקימין במקומן, עד שיבא הכתוב השלישי ויכריע ביניהן. תלמד לומר: (שמות יב,כא) "משכו וקחו לכם צאן למשפחתיכם, ושחטו הפסח", צאן לפסח, ולא בקר לפסח.רבי ישמעאל אומר: בחגיגה הבאה בפסח הכתוב מדבר. אתה אומר כן, או אינו מדבר אלא בפני עצמו? כשהוא אומר "שה תמים זכר", הרי פסח עצמו אמור. ומה תלמד לומר: (דברים טז,ב) "וזבחת פסח ליי אלהיך צאן ובקר"? בחגיגה הבאה בפסח הכתוב מדבר.רבי אומר: בזבח הבא מן הבקר כמן הצאן הכתוב מדבר, ואי זה זה? זה שלמים. מכן אמרו: מותר שלמים לשלמים, ומותר פסח לשלמים.(שמות יב,ו) "והיה לכם למשמרת, עד ארבעה עשר יום לחדש הזה, ושחטו אתו כל קהל עדת ישראל בין הערבים." מפני מה הקדים הכתוב לקיחתו שלפסח קדם לשחיטתו ארבעה ימים? היה רבי מתיה בן חרש אומר: הרי הוא אומר: (יחזקאל טז,ח) "ואעבר עליך, ואראך, והנה עתך עת דדים",*דדים: אהבה. עת דודים, התבגרות מינית. הגיע שבועתו שנשבע המקום לאברהם שיגאל את בניו, ולא היה בידם מצוות שיתעסקו בהם כדי שיגאלו, שנאמר: (יחזקאל טז,ז) "רבבה כצמח השדה נתתיך, ותרבי ותגדלי ותבאי בעדי עדיים, שדים נכנו ושערך צמח, ואת ערם ועריה." עריה מן המצוות. נתן להם המקום שתי מצוות, מצות פסח ומצות מילה, שיתעסקו בהן כדי שיגאלו, שנאמר: (יחזקאל טז,ו) "ואעבר עליך, ואראך מתבוססת בדמיך, ואמר לך: בדמיך חיי! ואמר לך: בדמיך חיי!" ואומר: (זכריה ט,יא) "גם את, בדם בריתך שלחתי אסיריך מבור אין מים בו." לכך הקדים הכתוב לקיחתו שלפסח קדם לשחיטתו ארבעה ימים, שאין נוטלין שכר אלא על המעשה.רבי אליעזר הקפר ברבי אומר: וכי לא היה בידם שלישראל ארבע מצוות שאין כל העולם כדי בהם?*אין כל העולם כדי בהם: העולם כולו שווה פחות מהן. שלא נחשדו על העריות, ולא נחשדו על לשון הרע, ולא שנו את שמם, ולא שנו את לשונם.ומנין שלא נחשדו על העריות? שנאמר: (ויקרא כד,י) "ויצא בן אשה ישראלית, והוא בן איש מצרי", להודיע שבחן שלישראל, שלא היה ביניהם אלא זה, ופרטו הכתוב. עליהם מפרש בקבלה: (שיר השירים ד,יב) "גן נעול אחתי כלה, גל נעול מעין חתום." "גן נעול", אלו הזכרים, "גל נעול", אלו הנקבות.ורבי נתן אומר: "גל נעול", אלו הנשואות, "מעין חתום", אלו הארוסות. דבר אחר. "גן נעול", "גל נעול", שתי ביאות.ומנין שלא נחשדו על לשון הרע, והיו אוהבין זה את זה? שנאמר: (שמות ג,כב) "ושאלה אשה משכנתה". כבר היו בידם שנים עשר חדש, ואין את מוצא באחד מהם שהלשין על חברו.ומנין שלא שנו שמם? שכשם שמיחסן בירידתן, (שמות א,ב) "ראובן שמעון לוי ויהודה", כך מיחסן בעליתן "ראובן שמעון לוי". שנאמר: (במדבר א,יח) "ויתילדו על משפחתם לבית אבתם במספר שמות", ואומר: (בראשית מח,טז) "המלאך הגאל אתי מכל רע יברך את הנערים, ויקרא בהם שמי ושם אבתי אברהם ויצחק, וידגו לרב בקרב הארץ."*ידגו: יתרבו מאוד,כמו הדגים.ומנין שלא שנו את לשונם? שנאמר (בראשית מה,יב) "כי פי המדבר אליכם." ואומר (שמות ה,יג) "ויאמרו: אלהי העברים נקרא עלינו", ואומר (בראשית יד,יג) "ויבא הפליט" ויגד לאברם העברי".ומפני מה הקדים לקיחתו שלפסח לשחיטתו ארבעה ימים? לפי שהיו ישראל שטופין בעבודה זרה במצרים, ועבודה זרה שקולה כנגד כל המצוות, שנאמר: (במדבר טו,כד) "והיה אם מעיני העדה נעשתה לשגגה", יחד הכתוב המצוה הזאת ואמרה ענין בפני עצמו. ואי זה זה? זה עבודה זרה.אתה אומר עבודה זרה, או אינו אלא אחת מכל מצוות האמורות בתורה? כשהוא אומר: (במדבר טו,כב) "וכי תשגו ולא תעשו את כל המצות האלה, אשר דבר יי אל משה", באו כל המצוות ללמד על מצוה אחת. מה העובר על כל המצוות, פורק עול ומפר ברית ומגלה פנים בתורה, אף העובר על מצוה אחת, שנאמר: (דברים כט,יא) "לעברך בברית יי אלהיך ובאלתו, אשר יי אלהיך כרת עמך היום." ואין ברית אלא תורה, שנאמר: (דברים כח,סט) "אלה דברי הברית, אשר צוה יי את משה לכרת את בני ישראל בארץ מואב, מלבד הברית אשר כרת אתם בחרב." אמר להם: משכו ידיכם*משכו ידיכם: המנעו, תתרחקו. מעבודה זרה והדבקו במצוות.רבי יהודה בן בתירה אומר: הרי הוא אומר: (שמות ו,ט) "וידבר משה כן אל בני ישראל, ולא שמעו אל משה, מקצר רוח ומעבדה קשה." וכי יש לך אדם שהוא מתבשר בשורה טובה ואינו שמח? נולד לך בן זכר, רבך מוציאך לחרות, ואינו שמח? אם כן למה נאמר "ולא שמעו אל משה"? אלא שהיה קשה בעיניהם לפרש מעבודה זרה.*לפרש: לעזוב. וכן הוא אומר: (יחזקאל כ,ז-ט) "ואמר אלהם: איש שקוצי עיניו השליכו, ובגלולי מצרים אל תטמאו. וימרו בי ולא אבו לשמע אלי,*אבו: רצו. איש את שקוצי עיניהם לא השליכו, ואת גלולי מצרים לא עזבו, ואמר לשפך חמתי עליהם, לכלות אפי בהם בתוך ארץ מצרים. ואעש למען שמי, לבלתי החל לעיני הגוים אשר המה בתוכם, אשר נודעתי אליהם לעיניהם להוציאם מארץ מצרים." וכן הוא אומר: (שמות ו,יג) "וידבר יי אל משה ואל אהרן, ויצום אל בני ישראל", צום לפרש מעבודה זרה."והיה לכם למשמרת", למה נאמר? לפי שנאמר: (שמות יב,כא) "ויקרא משה לכל זקני ישראל ויאמר אלהם: משכו וקחו לכם צאן למשפחתיכם ושחטו הפסח." אמרו לו ישראל למשה: (שמות ח,כב) רבינו משה! "הן נזבח את תועבת מצרים לעיניהם, ולא יסקלנו!" אמר להן: מן הנס שהוא עושה לכם במשיכתו, אתם יודעים מה בשחיטתו."והיה לכם למשמרת", שמרהו עד ארבעה עשר, ושחטהו בארבעה עשר. אתה אומר שמרהו עד ארבעה עשר, ושחטהו בארבעה עשר, או שמרהו עד ארבעה עשר, ומשכהו ושחטהו בארבעה עשר? תלמד לומר: (במדבר ט,ה) "בראשון בארבעה עשר יום", קבעו הכתוב חובה. הא אין עליך לדון כלשון אחרון, אלא כלשון ראשון: שמרהו עד ארבעה עשר, ושחטהו בארבעה עשר."והיה לכם למשמרת". מגיד הכתוב, שהיו מבקרין אותו ארבעה ימים קדם לשחיטה. מכן אתה דן על התמיד: נאמרה שמירה בפסח, ונאמרה שמירה בתמיד. מה שמירה האמורה בפסח, מבקרין אותו ארבעה ימים קדם שחיטה, אף שמירה האמורה בתמיד, מבקרין אותו ארבעה ימים קדם שחיטה. מכן אמרו: אין פוחתים מששה טלאים המבקרין מלשכת הטלאים, כדי לשבת ולשני ימים טובים שלראש השנה,*כדי ל-: מספיק ל-. ומוסיפין לעולם."והיה לכם למשמרת", להוציא פסח דורות, שפסח מצרים מקחו בעשור,*מקחו: קנייתו. ופסח דורות מקחו כל זמן."ושחטו אתו". וכי כלן שוחטין אותו? אלא לעשות שלוחו שלאדם כמותו. מכן אמרו: שלוחו שלאדם כמותו."ושחטו אתו", בין בחל ובין בשבת. ומה אני מקים (שמות לא,יד) "מחלליה מות יומת"? בשאר מלאכות חוץ משחיטת הפסח, או אף בשחיטת פסח? ומה אני מקים "ושחטו אתו"? בשאר כל הימים חוץ מן השבת, או אף בשבת? תלמד לומר: (במדבר ט,ב) "ויעשו בני ישראל את הפסח במועדו", אפלו בשבת. דברי רבי יאשיה.נם לו רבי יונתן:*נם לו: אמר לו. ממשמע הזה, עדין לא שמענו. נם לו רבי יאשיה: הרי הוא אומר: (במדבר כח,ב) "צו את בני ישראל, ואמרת אלהם: את קרבני לחמי לאשי, ריח ניחחי, תשמרו להקריב לי במועדו." אם ללמד על התמיד שידחה את השבת,*ידחה את השבת: שוחטים אתו אף על פי שהשחיטה היא מלאכה האסורה בשבת. והלא כבר נאמר: (במדבר כח,ט) "וביום השבת שני כבשים בני שנה", ומה תלמד לומר "במועדו"? אלא להקיש ולדון גזרה שוה: נאמר כן "במועדו", ונאמר להלן "במועדו"; מה להלן דוחה שבת, אף כן דוחה שבת."ושחטו אתו כל קהל עדת ישראל". רבי אליעזר אומר: מנין אתה אומר, שאם אין להם לישראל אלא פסח אחד, שכלן יוצאין בו ידי חובתן? תלמד לומר: "והיה לכם למשמרת עד ארבעה עשר יום לחדש הזה, ושחטו אתו כל קהל עדת ישראל בין הערבים.""ושחטו אתו כל קהל עדת ישראל", מכן אמרו: הפסח נשחט בשלוש כתות: 'קהל' ו'עדה' ו'ישראל'."בין הערבים", שומע אני, עם דמדומי חמה!*דמדומי חמה: החלשות אור השמש כשהשקיעה מתקרבת. תלמד לומר "בערב". (דברים טז,ו) אי "בערב", יכל משתחשך חמה? תלמד לומר (דברים טז,ו) "כבוא השמש".*כבוא השמש: כשהשמש נכנסת ונעלמת מאחורי האופק, בשקיעה. אי "כבוא השמש", "ובשלת ואכלת", תלמד לומר "מועד צאתך", הפסיק הענין. הא כיצד (דברים טז,ז) "ובשלת ואכלת"? משחשכה.*משחשכה: זמן מה אחרי השקיעה, כשמספיק חשוך כדי שייראו הכוכבים.רבי אומר: הרי הוא אומר: (דברים טז,ו) "שם תזבח את הפסח בערב", שומע אני, כשמועו!*כשמועו: כמשמעות הפשוטה של המלה 'ערב', בשקיעה. תלמד לומר (דברים טז,ו) "מועד צאתך ממצרים." אימתי יצאו ישראל ממצרים? משש שעות ולמעלן.*משש שעות ולמעלן: מן הצהריים והלאה. וכן הוא אומר: (שמות יב,מא) "ויהי, בעצם היום הזה, יצאו כל צבאות יי מארץ מצרים."רבי נתן אומר: מנין ראיה לבין הערבים, שהוא משש שעות ולמעלן? אף על פי שאין ראיה לדבר, זכר לדבר, שנאמר: (ירמיה ו,ד) "קדשו עליה מלחמה, קומו ונעלה בצהרים, אוי לנו כי פנה היום, כי ינטו צללי ערב."רבי שמעון בן יוחי אומר: בא הכתוב להשית ראשון אחרון ואחרון ראשון: (דברים טז,ו) "מועד צאתך ממצרים", לשחיטתו; "כבוא השמש", לצליתו; "בערב", לאכילתו.בן בתירה אומר: בין הערבים שחטהו, תן ערב לשחיטה, תן ערב לאכילה.(שמות יב,ז) ["ולקחו מן הדם, ונתנו על שתי המזוזת ועל המשקוף, על הבתים אשר יאכלו אתו בהם."] "ולקחו מן הדם". שומע אני, בין ביד בין בכלי! תלמד לומר (שמות יב,כב) "אשר בסף", מגיד הכתוב, שעוקה חוקק בצד האסקפה,*עוקה: חפירה; אסקופה: סף הבית. ושוחט בתוכה. ואין 'סף' אלא אסקפה, שנאמר: (יחזקאל מג,ח) "בתתם ספם את ספי, ומזוזתם אצל מזוזתי, והקיר ביני וביניהם, וטמאו את שם קדשי בתועבותם אשר עשו, ואכל אתם באפי." ואומר (ישעיה ו,ד) "וינעו אמות הספים". דברי רבי ישמעאל.רבי עקיבה אומר: אין 'סף' אלא כלי, שנאמר: (מלכים א ז,נ) "והספות והמזמרות והמזרקות והכפות והמחתות זהב סגור, והפתות לדלתות הבית הפנימי לקדש הקדשים, לדלתי הבית להיכל, זהב.""ונתנו על שתי המזוזת ועל המשקוף", מבפנים. אתה אומר מבפנים, או אינו אלא מבחוץ? תלמד לומר (שמות יב,יג) "וראיתי את הדם", הנראה לי, ולא הנראה לאחרים. דברי רבי ישמעאל.רבי נתן אומר: מבפנים. אתה אומר מבפנים, או אינו אלא מבחוץ? תלמד לומר (שמות יב,יג) "והיה הדם לכם לאת", לכם לאות ולא לאחרים לאות. רבי יצחק אומר: לעולם מבחוץ, כדי שיהו המצריים רואין ומעיהן מתחתכין.*ומעיהן מתחתכין: מצטערים מאוד על שחיטת השה שהוא עבודה זרה שלהם."ונתנו על שתי המזוזת ועל המשקוף". שומע אני, אם הקדים זה לזה, לא יצא! תלמד לומר (שמות יב,כב) "והגעתם אל המשקוף ואל שתי המזוזת", הא אם הקדים זה לזה, יצא. נמצינו למדין ששלשה מזבחות היו לאבותינו במצרים: המשקוף ושתי המזוזות. רבי ישמעאל אומר: ארבעה היו: הסף והמשקוף ושתי המזוזות."על הבתים אשר יאכלו אתו בהם." אין לי אלא בתים שהיו אוכלין אותו בהם, בתים שהיו ישנים בהם, מנין? תלמד לומר "על הבתים אשר אתם שם", מכל מקום.(שמות יב,ח) ["ואכלו את הבשר בלילה הזה, צלי אש ומצות על מררים יאכלהו."] "ואכלו את הבשר". בשר, ולא גידים ולא עצמות ולא קרנים ולא טלפים."בלילה הזה". שומע אני, כל הלילה! תלמד לומר "ולא תותירו ממנו עד בקר", אני אקרא (שמות יב,י) "והנתר ממנו עד בקר באש תשרפו." למה נאמר "עד בקר"? לא בא הכתוב אלא לתן תחום לבקרו שלבקר, ואי זה זה? זה עמוד השחר. מכן אמרו: (משנה ברכות א,א; אבות א) "אכילת פסחים ואכילת זבחים והקטר חלבים ואברים, מצותן עד שיעלה עמוד השחר. כל הנאכלים ליום אחד, מצותן עד שיעלה עמוד השחר." ומפני מה אמרו "עד חצות"? כדי להרחיק אדם מן העברה, ולעשות סיג לתורה, ולקים דברי אנשי כנסת הגדולה, שהיו אומרים: (אבות א,א) "הוו מתונין בדין, והעמידו תלמידים הרבה, ועשו סיג לתורה!" רבי אליעזר אומר: נאמר כן 'לילה' ונאמר להלן 'לילה', מה להלן עד חצות, אף כן עד חצות."צלי אש". ולא צלי שפוד, ולא צלי אסכלה,*אסכלה. eskhara: רשת מעל גחלים, מנגל. ולא צלי חרסו שלתנור, אלא צלי אש."צלי אש", הצלוי מן החי. אתה אומר הצלוי מן החי, או אינו אלא הצלוי מן המבשל? תלמד לומר (שמות יב,ח) "כי אם צלי אש", הא מה תלמד לומר "צלי אש"? הצלוי מן החי."צלי אש ומצות על מררים". הוסיף לו הכתוב שתי מצוות, חוץ מן המצוה האמורה כן בגופו. ואי זה זה? זה (שמות יב,מו) "ועצם לא תשברו בו.""צלי אש ומצות על מררים". מגיד הכתוב שמצות הפסח צלי אש, מצה ומרור. ומנין אתה אומר שאם אין להם מצה ומרור, הן יוצאין ידי חובתן בפסח? תלמד לומר "יאכלהו." אין לי אלא בזמן שאין להם מצה ומרור, הן יוצאין ידי חובתן בפסח, כך אם אין להם פסח, יוצאין ידי חובתן במצה ומרור? הרי את דן: הואיל והפסח מצות עשה, ומצה ומרור מצות עשה, אם למדת, שאם אין להם מצה ומרור, הן יוצאין ידי חובתן בפסח, כך אם אין להם פסח, יוצאין ידי חובתן במצה ומרור.דבר אחר: (במדבר ט,יא) "על מצות ומררים יאכלהו." מכן אמרו: הפסח נאכל אכילת שבע, ואין מצה ומרור נאכלין אכילת שבע.(שמות יב,ט) ["אל תאכלו ממנו נא, ובשל מבשל במים, כי אם צלי אש, ראשו על כרעיו ועל קרבו."] "אל תאכלו ממנו נא", אין נא אלא חי."ובשל מבשל", לחיב על החי ועל המבשל. אתה אומר לחיב על החי ועל המבשל, או אינו אלא לחיב על החי ועל המבשל ביותר? תלמד לומר "כי אם צלי אש". הא מה תלמד לומר "ובשל מבשל"? לחיב על החי ועל המבשל."ובשל מבשל במים". אין לי אלא מים, שאר כל המשקין מנין? היה רבי ישמעאל אומר: אמרת, קל וחמר הוא: ומה, אם מים, שאינן מפיגין את טעמן,*מפיגין את טעמן: מוציאים את טעמם בבישול. הרי הן אסורין בבשול, שאר המשקין, שהן מפיגין את טעמן, דין הוא שיהו אסורין בבשול.רבי עקיבה אומר: אין לי אלא מים, שאר כל משקין מנין? תלמד לומר "ובשל מבשל", להביא שאר המשקין.*מאמר קשה. ע' פירוש בהורביץ ע' .רבי אומר: אני אקרא 'אל תאכלו ממנו כי אם צלי אש', ומה תלמד לומר "נא ובשל מבשל במים"? שיכל אין לי אלא בשעה שהוא באכל צלי, ובשעה שהוא נא ומבשל; מבעוד יום מנין? תלמד לומר "ובשל מבשל", לחיב עליו מבעוד יום."ובשל", אין 'בשל' אלא צלי, שנאמר: (דברים טז,ז) "ובשלת ואכלת". ואומר: (דברי הימים ב לה,יג) "ויבשלו הפסח באש כמשפט, והקדשים בשלו בסירות ובדודים ובצלחות, ויריצו לכל בני העם." מכן היה רבי יאשיה אומר: הנודר מן המבשל אסור בצלי."כי אם צלי אש, ראשו על כרעיו ועל קרבו." למה נאמר? הייתי אומר, הראוי לשלק, ישלק, הראוי לצלות, יצלה! תלמד לומר "כי אם צלי אש, ראשו על כרעיו ועל קרבו", תוך ובר. דברי רבי עקיבה. רבי אליעזר אומר: מקלס.*מקלס: צלוי כולו. אולי מ- makellon: שוק הבשר.(שמות יב,י) ["ולא תותירו ממנו עד בקר, והנתר ממנו עד בקר, באש תשרפו."] "ולא תותירו ממנו עד בקר", הא אם הותיר, עבר על מצוה. שומע אני, יהי כשר! תלמד לומר "והנתר ממנו עד בקר באש תשרפו." אני אקרא 'והנותר ממנו באש תשרפו', למה נאמר "עד בקר"? אלא בא הכתוב לתן תחום לבקרו שלבקר. דבר אחר: "עד בקר", מגיד שאינו נשרף אלא אור ששה עשר.רבי ישמעאל אומר: אינו צריך. הרי הוא אומר (שמות יב,טז) "כל מלאכה לא יעשה בהם", ושרפה, מעין מלאכה היא. ומה תלמד לומר "עד בקר"? אלא אם חל אור ששה עשר להיות בשבת, מגיד שאינו נשרף אלא עד אור שבעה עשר.רבי יונתן אומר: אינו צריך. ומה, אם במקום שכל אכל נפש דוחה את יום טוב, אין שרפת נותר דוחה את יום טוב, מקום שאין מקצת אכל נפש דוחה את השבת, אינו דין שלא תהי שרפת נותר דוחה את השבת? ומה תלמד לומר "עד בקר"? בא הכתוב לתן תחום לבקרו שלבקר.רבי יצחק אומר: אינו צריך. ומה אם חמץ, שהוא בבל יראה ובבל ימצא, אין שרפתו דוחה את יום טוב, נותר, שאינו בבל יראה ובבל ימצא, אינו דין שלא תהי שרפתו דוחה את יום טוב? הא מה תלמד לומר "עד בקר"? לענין שאמרנו.(שמות יב,יא) ["וככה תאכלו אתו, מתניכם חגרים, נעליכם ברגליכם, ומקלכם בידכם, ואכלתם אתו בחפזון, פסח הוא ליי."] "וככה תאכלו אתו", "מתניכם חגרים", שיהיו מתניכם חגרים, "נעליכם", שיהיו ברגליכם, "ומקלכם", שיהיו בידכם, כיוצאי דרכים. רבי יוסה הגלילי אומר: בא הכתוב ללמדנו דרך ארץ מן התורה, על יוצאי דרכים, שיהיו מזרזין."ואכלתם אתו בחפזון", זה חפזון מצרים.*חפזון מצרים: הגירסה בגניזה: חפזון ישראל. אתה אומר כן, או אינו אלא חפזון ישראל?*ג אין, ומשמע: מצרים. כשהוא אומר: (שמות יא,ז) "ולכל בני ישראל לא יחרץ כלב לשנו", הרי חפזון ישראל אמור.*ג: ישראל. הא מה אני מקים "ואכלתם אתו בחפזון"? זה חפזון מצרים.*ג: ישראל.רבי יהושע בן קרחה אומר: "ואכלתם אתו בחפזון", זה חפזון ישראל. את אומר כן, או אינו אלא חפזון מצרים? וכשהוא אומר (שמות יב,לט) "כי גרשו ממצרים", הרי חפזון מצרים אמור, הא מה תלמד לומר "ואכלתם אתו בחפזון"? זה חפזון ישראל.אבא חנן אומר משם רבי אליעזר: זה חפזון שכינה. אף על פי שאין ראיה לדבר, זכר הוא: (שיר השירים ב,ח) "קול דודי הנה זה בא, מדלג על ההרים, מקפץ על הגבעות." ואומר: (שיר השירים ב,ט) "הנה זה עומד אחר כתלנו, משגיח מן החלנות, מציץ מן החרכים." ואף לעתיד לבא יהי בחפזון? תלמד לומר: (ישעיה נב,יב) "כי לא בחפזון תצאו, ובמנוסה לא תלכון", ומפני מה? "כי הלך לפניכם יי, ומאספכם אלהי ישראל." "פסח הוא ליי", שיהיו כל מעשיו לשם שמים.(שמות יב,יב) ["ועברתי בארץ מצרים בלילה הזה, והכיתי כל בכור בארץ מצרים, מאדם ועד בהמה, ובכל אלהי מצרים אעשה שפטים, אני יי."] "ועברתי בארץ מצרים". רבי יהודה אומר: כמלך שהוא עובר ממקום למקום. דבר אחר: "ועברתי בארץ מצרים", נותן אני עברתי ויראתי במצרים. ואין עברה אלא זעם, שנאמר: (תהלים עח,מט) "ישלח בם חרון אפו עברה וזעם וצרה", ואומר: (צפניה א,טו) "יום עברה היום ההוא, יום צרה ומצוקה, יום שאה ומשואה, יום חשך ואפלה, יום ענן וערפל." ואומר: (ישעיה יג,ט) "הנה יום יי בא, אכזרי ועברה וחרון אף, לשום הארץ לשמה, וחטאיה ישמיד ממנה." (עמוס ה,יז) "ובכל כרמים מספד, כי אעבר בקרבך, אמר יי.""והכיתי כל בכור". שומע אני, על ידי מלאך או על ידי השליח. תלמד לומר: (שמות יב,כט) "ויי הכה כל בכור בארץ מצרים", לא על ידי מלאך ולא על ידי שליח ולא על ידי השרף."והכיתי כל בכור בארץ מצרים", אפלו ממקומות אחרים. ובכורי מצרים, שהן במקומות אחרים, מנין? תלמד לומר: (תהלים קלו,י) "למכה מצרים בבכוריהם, כי לעולם חסדו."ובכורי חם כוש ופוט ולוד, מנין? תלמד לומר: (תהלים עח,נא) "ויך כל בכור במצרים, ראשית אונים באהלי חם.""מאדם ועד בהמה". מי שהתחיל בעברה, ממנו התחילה הפרענות.כיוצא בו אתה אומר: (בראשית ז,כג) "וימח את כל היקום אשר על פני האדמה, מאדם עד בהמה, עד רמש ועד עוף השמים, וימחו מן הארץ".כיוצא בו אתה אומר: (בראשית יט,יא) "ואת האנשים אשר פתח הבית הכו בסנורים".*סנורים: עיוורון. מי שהתחיל בעברה, ממנו נפרע תחלה.כיוצא בו אתה אומר: (שמות יד,ד) "ואכבדה בפרעה ובכל חילו".כיוצא בדבר אתה אומר: (במדבר ה,כו) "וצבתה*צבתה: התנפחה. בטנה ונפלה ירכה", מאבר שהתחיל בעברה, ממנו התחילה הפרענות.כיוצא בדבר אתה אומר: (דברים יג,טו) "הכה תכה את ישבי העיר ההוא לפי חרב, החרם אתה ואת כל אשר בה, ואת בהמתה לפי חרב." מי שהתחיל בעברה, ממנו התחילה הפרענות.ואף כן אתה אומר: "והכיתי כל בכור בארץ מצרים, מאדם ועד בהמה", מי שהתחיל בעברה, ממנו התחילה הפרענות.והרי הדברים קל וחמר: מה, אם מדת הפרענות המועטה, מי שהתחיל בעברה תחלה, ממנו התחילה הפרענות, קל וחמר במדת הטובה המרבה."ובכל אלהי מצרים אעשה שפטים, אני יי." שפטים משנים זה מזה: שלאבן היתה נמסית, ושלעץ היתה נדבקת, ושלמתכת נעשית חררה*חררה: פת דקה הנאפית על גבי גחלים. צורה הדומה לחררה, פח דק ועגול., שנאמר: (במדבר לג,ד) "ומצרים מקברים את אשר הכה יי בהם כל בכור, ובאלהיהם עשה יי שפטים." ויש אומרים: שלאבן נרקבת, ושלעץ נמסית.רבי יונה אומר: שפטים שפוט שופטי שפטים, נתככים*נתככים: מותכים אם הם עשוים מתכת., נבקקים*נבקקים: חרבים., נגדעים, נשרפים. נמצינו למדין, שעבודה זרה לוקה בארבעה דרכים, ועובדיה בשלשה: במכה, בהשחתה ובמגפה."אני יי", מה שאי אפשר לבשר ודם לומר כן. "אני יי", בשבועה אני נפרע מהם. והלא דברים קל וחמר: ומה, מדת פרענות מעוטה, אמר המקום לעשות ועשה, מדה טובה מרבה, על אחת כמה וכמה!(שמות יב,יג) ["והיה הדם לכם לאת, על הבתים אשר אתם שם, וראיתי את הדם, ופסחתי עלכם, ולא יהיה בכם נגף למשחית בהכתי בארץ מצרים."] "והיה הדם לכם לאת", לכם לאות, ולא לי לאות; לכם לאות, ולא לאחרים לאות."על הבתים אשר אתם שם", למה נאמר? והלא כבר נאמר: (שמות יב,ז) "על הבתים אשר יאכלו אתו בהם"? אין לי אלא בתים שהיו אוכלים אותו בהם, בתים שהיו יושבים בהם, מנין? תלמד לומר: "על הבתים אשר אתם שם", מכל מקום."וראיתי את הדם". היה רבי ישמעאל אומר: והלא הכל גלוי לפניו, שנאמר: (דניאל ב,כב) "ידע מה בחשוכא, ונהורא עמה שרא."* יודע מה בחשך, והאור עמו שוכן. ואומר: (תהלים קלט,יב) "גם חשך לא יחשיך ממך" ומה תלמד לומר "וראיתי את הדם"? אלא בשכר מצוה אחת שאתם עושים, אני נגלה וחס עליכם, שנאמר: "ופסחתי עלכם". אין פסיחה אלא חיס,*חיס: חמלה, רחמים. שנאמר: (ישעיה לא,ה) "כצפרים עפות, כן יגן יי צבאות על ירושלם, גנון והציל, פסח והמליט."דבר אחר: "וראיתי את הדם", רואה אני דם עקדתו שליצחק, שנאמר: (בראשית כב,יד) "ויקרא אברהם שם המקום ההוא יי יראה, אשר יאמר היום בהר יי יראה." ולהלן הוא אומר: (דברי הימים א כא,טו) "וישלח האלהים מלאך לירושלם להשחיתה, וכהשחית ראה יי וינחם על הרעה, ויאמר למלאך המשחית: רב! עתה, הרף ידך! ומלאך יי עמד עם גרן ארנן היבוסי." מה ראה? ראה דם עקדתו שליצחק, שנאמר: "אלהים יראה לו השה לעלה בני"."ופסחתי עלכם". רבי יאשיה אומר: אל תקרי "ופסחתי", אלא 'ופסעתי', שהיה המקום מדלג על בתי בניו במצרים, שנאמר: (שיר השירים ב,ח) "קול דודי הנה זה בא, מדלג על ההרים".רבי יונתן אומר: (שמות יב,יג) "ופסחתי עלכם", עליכם אני חס, ואיני חס על המצרים. הרי שהיה מצרי בתוך ביתו שלישראל, שומע אני, ינצל! תלמד לומר "ופסחתי עלכם", עליכם אני חס, ולא על המצרים. הרי שהיה ישראל בתוך ביתו שלמצרי, שומע אני, ילקה בגללו! תלמד לומר: "ולא יהיה בכם נגף למשחית, בהכתי בארץ מצרים." בכם אינו הווה, הווה הוא במצרים.דבר אחר: "בהכתי בארץ מצרים." בארץ מצרים אינו הווה, הווה הוא לאחר זמן.(שמות יב,יד) ["והיה היום הזה לכם לזכרון, וחגתם אתו חג ליי לדרתיכם, חקת עולם תחגהו."] "והיה היום הזה לכם לזכרון וחגתם אתו", יום שהוא לך לזכרון אתה חוגגו, אבל לא שמענו אי זהו! כשהוא אומר: (שמות יג,ג) "זכור את היום הזה, אשר יצאתם ממצרים, מבית עבדים, כי בחזק יד הוציא יי אתכם מזה, ולא יאכל חמץ", עדין הדבר שקול! כשהוא אומר: (במדבר לג,ג) "בחמשה עשר יום לחדש הראשון, ממחרת הפסח יצאו בני ישראל ביד רמה", אימתי אכלו ישראל את הפסח? בלילי יום טוב, ולא יצאו אלא ביום טוב עצמו."וחגתם אתו חג ליי". אין לי אלא יום טוב ראשון שהוא טעון חגיגה, יום טוב האחרון מנין? תלמד לומר: (שמות יג,ו) "שבעת ימים תאכל מצת וביום השביעי חג ליי." אין לי אלא יום טוב ראשון ואחרון שטעונין חגיגה, חלו שלמועד מנין? הרי את דן: הואיל ויום טוב ראשון ואחרון קרויין "מקרא קדש", וחלו שלמועד קרוי "מקרא קדש", אם למדת על יום טוב ראשון ואחרון, שקרואין "מקרא קדש", שהן טעונין חגיגה, חלו שלמועד, שהוא קרוי "מקרא קדש", דין הוא שיטען חגיגה. ועוד, קל וחמר: מה ראשון ואחרון, שאין לפניהם ולאחריהם מקדשין, טעונין חגיגה, חלו שלמועד, שמקדש לפניו ולאחריו, דין הוא שיטען חגיגה.דבר אחר: אם יום טוב הראשון והאחרון, שאין לפניהם ולאחריהם טעונים חגיגה, הרי הן טעונין חגיגה, חלו שלמועד, שלפניו ואחריו טעון חגיגה, דין הוא שיטען חגיגה.רבי יוסה הגלילי אומר: הרי הוא אומר: (דברים טז,טו) "שבעת ימים תחג ליי אלהיך", להביא שבעת ימי הפסח שיטענו חגיגה. או אינו מדבר אלא בחג? כשהוא אומר: (ויקרא כג,מא) "וחגתם אתו חג ליי שבעת ימים בשנה, חקת עולם לדרתיכם בחדש השביעי תחגו אתו." הרי חג אמור. ומה תלמד לומר "שבעת ימים תחג ליי"? להביא שבעת ימי הפסח שיטענו חגיגה."לדרתיכם", שינהג הדבר לדורות. או "לדרתיכם", שומע אני, מעוט דורות שנים? תלמד לומר: "חקת עולם תחגהו".(שמות יב,טו) ["שבעת ימים מצות תאכלו, אך ביום הראשון תשביתו שאר מבתיכם, כי כל אכל חמץ, ונכרתה הנפש ההוא מישראל, מיום הראשן עד יום השבעי."] "שבעת ימים מצות תאכלו". שומע אני, כל מצה במשמע! תלמד לומר: (דברים טז,ג) "לא תאכל עליו חמץ", לא אמרתי אלא דבר הבא לידי חמוץ, ואי זה הוא? אלו חמשת המינין, ואלו הן: החטים, והשעורים, והכסמים, ושבלת שועל, ושיפון. יצאו הארז והדחן והפרגין והשמשמין והקטניות, שאין באין לידי חמוץ, אלא לידי סרחון."שבעת ימים מצות תאכלו". שומע אני, אף מעשה קדרה במשמע! תלמד לומר (דברים טז,ג) "לחם עני"."שבעת ימים מצות תאכלו" עם יום טוב הראשון. אתה אומר עם יום טוב הראשון, או אינו אלא חוץ ליום טוב הראשון? תלמד לומר: (שמות יב,יח) "עד יום האחד ועשרים". אי "עד יום האחד ועשרים", אוציא סמוך לעשרים ואחד! תלמד לומר "שבעת ימים מצות תאכלו"."שבעת ימים מצות תאכלו", לילה הראשון חובה, ושאר הימים רשות. אתה אומר ראשון חובה, ושאר הימים רשות, או אינו אלא ראשון רשות? תלמד לומר: (שמות יב,יח) "בראשן, בארבעה עשר יום לחדש בערב תאכלו מצת". הכתוב קבעו חובה. הא אין עליך לומר כלשון אחרון, אלא כלשון ראשון, לעשות הראשון חובה, ושאר הימים רשות."שבעת ימים מצות תאכלו". כתוב אחד אומר: "שבעת ימים מצות תאכלו", וכתוב אחד אומר: (דברים טז,ח) "ששת ימים תאכל מצות". כיצד יתקימו שני מקראות הללו? השביעי היה בכלל, ויצא מן הכלל ללמד על הכלל כלו: מה שביעי רשות, אף כלן רשות. או מה שביעי רשות, אף לילה הראשון רשות? תלמד לומר (שמות יב,יח) "בראשן בארבעה עשר יום", הכתוב קבעו חובה. הא אין עליך לומר אלא כלשון ראשון. מה שביעי רשות, אף כלן רשות, חוץ מלילה הראשון.דבר אחר: כתוב אחד אומר (דברים טז,ח) "ששת ימים", וכתוב אחד אומר "שבעת ימים". כיצד יתקימו שני כתובין הללו? ששה מן החדש, שבעה מן הישן."אך ביום הראשון תשביתו שאר מבתיכם", מערב יום טוב. אתה אומר מערב יום טוב, או אינו אלא ביום טוב עצמו? תלמד לומר: (שמות לד,כה) "לא תשחט על חמץ דם זבחי", לא תשחט את הפסח ועדין חמץ קים. דברי רבי ישמעאל.רבי יונתן אומר: אינו צריך! והלא כבר נאמר (שמות יב,טז) "כל מלאכה לא יעשה בהם", ושרפה מעין מלאכה היא. הא מה תלמד לומר "ביום הראשון תשביתו שאר"? מערב יום טוב.רבי יוסה הגלילי אומר: "ביום הראשון תשביתו שאר מבתיכם", מערב יום טוב. אתה אומר מערב יום טוב, או אינו אלא ביום טוב עצמו? תלמד לומר "אך ביום", חלק.רבי יוסה אומר: "תשביתו שאר מבתיכם", בשריפה. אתה אומר בשריפה, או אינו אלא בכל דבר? הרי את דן: נותר אסור באכילה, וחמץ אסור באכילה. אם למדת על נותר שאינו אלא בשריפה, אף חמץ לא יהי אלא בשריפה! הרי נבלה תוכיח, שהיא אסורה באכילה ואינה בשריפה, היא תוכיח על חמץ, אף על פי שהוא אסור באכילה, לא יהי בשריפה.אמרת הפרש: נותר אסור בהנאה, וחמץ אסור בהנאה, אם למדת על נותר שאינו אלא בשריפה, אף חמץ לא יהי אלא בשריפה! והרי שור הנסקל יוכיח, שהוא אסור בהנאה ואינו בשריפה! הוא יוכיח על חמץ, אף על פי שהוא אסור בהנאה, לא יהי בשריפה.אמרת הפרש: נותר, חיבין עליו כרת, וחמץ, חיבין עליו כרת. אם למדת על נותר שאינו אלא בשריפה, אף חמץ לא יהי אלא בשריפה! והרי חלב שלשור הנסקל יוכיח, שחיבין עליו כרת, ואינו בשריפה! הוא יוכיח על חמץ, שאף על פי שחיבין עליו כרת, לא יהי בשריפה.אמרת הפרש: אדין ארבעה לשונות כאחת: נותר אסור באכילה ואסור בהנאה, וחיבין עליו כרת והזמן גרם, וחמץ אסור באכילה ואסור בהנאה, וחיבין עליו כרת והזמן גרם. ואל תאמר נבלה תוכיח, שאף על פי שאסורה באכילה, אינה אסורה בהנאה, ולא שור הנסקל יוכיח, שאף על פי שהוא אסור בהנאה, אין חיבין עליו כרת, ולא חלב שור הנסקל יוכיח, שאף על פי שחיבין עליו כרת, אין הזמן גורם, אלמד דבר מדבר, אדין דבר מדבר: אלמד דבר שהוא שוה בארבעה דרכים מדבר ששוה בארבעה דרכים, ואל אלמד דבר שהוא שוה בארבעה דרכים מדבר שאינו שוה לא בדרך אחד, ולא בשנים, ולא בשלשה. אם למדת על נותר שאינו אלא בשריפה, אף חמץ לא יהיה אלא בשריפה.אמר לו רבי יהודה: סבור את שאת מחמיר עליו, ואי את אלא מקל עליו! הא אם לא מצא אור, ישב לו ולא ישרף? אלא בלשון זה הוי אומר: עד שלא תגיע שעת הבעור, מצות כלויו בשריפה. משהגיעה שעת הבעור, מצות כלויו בכל דבר.רבי אומר: בדבר שהוא 'בל יראה' ו'בל ימצא'. ואי זה הוא דבר שהוא 'בל יראה' ו'בל ימצא'? אין את מוצא אלא בשריפה."כי כל אכל חמץ ונכרתה". שומע אני, כל חמץ במשמע! תלמד לומר: (דברים טז,ג) "לא תאכל עליו חמץ", לא אמרתי אלא דבר שהוא בא לידי חמוץ. ואי זה הוא דבר שהוא בא לידי חמוץ? אלו מחמשת המינין, חטין ושעורים וכסמים, שבלת שועל, שיפון. יצאו הארז והדחן והפרגין והשמשמין*השמשמין=השמשמין. והקטניות, שאין באין לידי חמוץ אלא לידי סרחון."ונכרתה". אין הכרתה אלא הפסקה."הנפש ההוא", מזידה. דברי רבי עקיבה."מישראל". שומע אני, תכרת מישראל ותלך לה אל עם אחר? תלמד לומר (ויקרא כב,ג) "מלפני, אני יי", בכל מקום הוא רשותי."מיום הראשון עד יום השביעי." ענשו שבעה ואזהרתו לעולם. שהיה בדין, הואיל והחלב, חיב עליו כרת, וחמץ, חיבין עליו כרת, אם למדת על החלב שענשו ואזהרתו לעולם, אף החמץ, ענשו ואזהרתו לעולם! תלמד לומר "מיום הראשון עד יום השביעי", ענשו שבעה ואזהרתו לעולם. ענש שמענו ואזהרה לא שמענו! תלמד לומר: (שמות יב,כ) "כל מחמצת לא תאכלו".(שמות יב,טז) "וביום הראשון מקרא קדש, וביום השביעי מקרא קדש יהיה לכם, כל מלאכה לא יעשה בהם, אך אשר יאכל לכל נפש, הוא לבדו יעשה לכם." "וביום הראשון מקרא קדש, וביום השביעי מקרא קדש". ארעם במאכל ובמשתה ובכסות נקיה.*ארעם: אהיה רועה אותם, אנהיג אותם בטוב. אין לי אלא יום טוב הראשון והאחרון שהם קרויין 'מקרא קדש'; חלו שלמועד מנין? תלמד לומר: (ויקרא כג,ב) "אלה מועדי יי, אשר תקראו אתם, מקראי קדש"."כל מלאכה לא יעשה בהם". אין לי אלא יום טוב האחרון שהוא אסור בעשית מלאכה; יום טוב הראשון מנין? תלמד לומר "וביום הראשון מקרא קדש". אין לי אלא יום טוב הראשון והאחרון שהם אסורין בעשית מלאכה, חלו שלמועד מנין? תלמד לומר: (שמות כג,טו) "את חג המצות תשמר", מכל מקום. דברי רבי יאשיה.רבי יונתן אומר: אינו צריך! אם יום טוב הראשון והאחרון, שאין קדשה לא לפניהם ולא לאחריהם, הרי הם אסורים בעשית מלאכה, חלו שלמועד, שיש קדשה לפניו ולאחריו, אינו דין שיהי אסור בעשית מלאכה? ששת ימי בראשית יוכיחו, שיש קדשה לפניהם ולאחריהם, והן מתרים בעשית מלאכה. הם יוכיחו על חלו שלמועד, אף על פי שיש קדשה לפניו ולאחריו, שיהי מתר בעשית מלאכה. לא! אם אמרת בששת ימי בראשית, שאין בהן קרבן מוסף, לפיכך מתרין בעשית מלאכה, תאמר בחלו שלמועד, שיש בו קרבן, לפיכך יהי אסור בעשית מלאכה! והרי ראשי חדשים יוכיחו, שיש בהם קרבן מוסף, ומתרין בעשית מלאכה. הם יוכיחו על חלו שלמועד, אף על פי שיש בו קרבן מוסף, יהי מתר בעשית מלאכה! לא! אם אמרת בראשי חדשים, שאינן קרויין 'מקרא קדש', לפיכך מתרין בעשית מלאכה, תאמר בחלו שלמועד, שהוא קרוי 'מקרא קדש', לפיכך יהי אסור בעשית מלאכה. הא למדנו על חלו שלמועד, שאסור בעשית מלאכה."כל מלאכה לא יעשה בהם". לא תעשה אתה ולא יעשה חברך, ולא יעשה גוי מלאכתך. אתה אומר כן, או אינו אלא לא תעשה אתה ולא יעשה חברך, ויעשה גוי מלאכתך? תלמד לומר: (שמות לה,ב) "ששת ימים תעשה מלאכה, וביום השביעי יהיה לכם קדש, שבת שבתון ליי, כל העשה בו מלאכה יומת." הא למדת "כל מלאכה לא יעשה בהם", הא לא תעשה אתה ולא יעשה חברך, ולא יעשה הגוי מלאכתך. דברי רבי יאשיה.רבי יונתן אומר: אינו צריך. והלא כבר נאמר: (שמות כ,ז) "זכור את יום השבת לקדשו." והרי דברים קל וחמר: ומה, אם שבת חמורה, אין אתה מזהר על מלאכת הגוי במלאכתך, יום טוב הקל, דין הוא שלא תהי מזהר על מלאכת הגוי במלאכתך."כל מלאכה לא יעשה בהם", אין לי אלא יום טוב הקל שאתה מזהר על מלאכת חברך במלאכתך, שבת חמורה, דין הוא שתהא מזהר על מלאכת חברך במלאכתך."אך אשר יאכל לכל נפש". כל אכל נפש דוחה את יום טוב, ואין כל עבודה דוחה את יום טוב. שהיה בדין: מה, אם במקום שאין מקצת אכל נפש דוחה את השבת, מקצת עבודה דוחה את השבת, מקום שכל אכל נפש דוחה את יום טוב, אינו דין שכל עבודה דוחה את יום טוב? תלמד לומר: "אך אשר יאכל לכל נפש, הוא לבדו יעשה לכם." כל אכל נפש דוחה את יום טוב, ואין כל עבודה דוחה את יום טוב. ויהא מקצת אכל נפש דוחה את השבת! והדין נותן: ומה, אם במקום שאין כל עבודה דוחה את יום טוב, כל אכל נפש דוחה את יום טוב, מקום שמקצת עבודה דוחה את השבת, אינו דין שיהי מקצת אכל נפש דוחה את השבת? תלמד לומר: "אך אשר יאכל לכל נפש, הוא לבדו יעשה לכם." מקצת עבודה דוחה את השבת, אין מקצת אכל נפש דוחה את השבת."אך אשר יאכל לכל נפש, הוא לבדו יעשה לכם." שומע אני, אף נפשות בהמה ונפשות אחרים במשמע! תלמד לומר "לכם", ולא לבהמה, "לכם", ולא לאחרים. דברי רבי ישמעאל.רבי יוסה הגלילי אומר: "אך אשר יאכל לכל נפש, הוא לבדו יעשה לכם." אף נפשות בהמה במשמע! משמע מביא נפשות בהמה ומביא נפשות אחרים! תלמד לומר "אך", חלק.רבי עקיבה אומר: "אך אשר יאכל לכל נפש, הוא לבדו יעשה לכם." אף נפש בהמה במשמע! משמע מביא נפשות בהמה ומביא נפשות אחרים! תלמד לומר "לכם", ולא לאחרים. מה ראית לחלק? שאת מזהר על הבהמה, ואין את מזהר על הגוי.(שמות יב,יז) ["ושמרתם את המצות, כי בעצם היום הזה הוצאתי את צבאותיכם מארץ מצרים, ושמרתם את היום הזה לדרתיכם חקת עולם."] "ושמרתם את המצות". שמרהו שלא תביאהו לידי פסול. מכן אמרו: תפח, תכבה בצונין.*צונין: מים קרים. שאור ישרף, ואוכלו פטור.*שאור=סעור: בצק שהופיעו עליו כמין שערות בגלל תפיחה. סדוק ישרף, ואוכלו חיב מיתה. איזהו שאור? כקרני חגבים.*כקרני חגבים: כמו מחושי החגב, שהם דקים וקצרים. סדוק? שנתערבו סדקיו זה בזה. דברי רבי יהודה.וחכמים אומרים: זה וזה, אוכלו חיב מיתה. אי זה הוא שאור? כל שהכסיפו פניו,*הכסיפו פניו: החוויר, בגלל פחד. כאדם שעמדו שערותיו."ושמרתם את המצות". רבי יאשיה אומר: אל תקרא כן, אלא 'ושמרתם את המצוות'. כדרך שאין מחמיצין את המצה, כך לא יחמיצו את המצוה, אלא אם באת מצוה על ידך, עשה אותה מיד!"כי בעצם היום הזה", מגיד שלא יצאו אלא ביום."הוצאתי את צבאותיכם", אלו צבאות ישראל. אתה אומר אלו צבאות ישראל, או אינו אלא צבאות מלאכי השרת? כשהוא אומר: (שמות יב,מא) "יצאו כל צבאות יי", הרי צבאות מלאכי השרת אמור, הא מה תלמד לומר "הוצאתי את צבאותיכם"? אלו צבאות ישראל."ושמרתם את היום הזה לדרתיכם חקת עולם." למה נאמר? והלא כבר נאמר (שמות יב,טז) "כל מלאכה לא יעשה בהם"? אין לי אלא דברים שהן משום מלאכה, דברים שהן משום שבות מנין? תלמד לומר: "ושמרתם את היום הזה לדרתיכם חקת עולם." להביא דברים שהן משום שבות. ואף חלו שלמועד יהי אסור משום שבות! והדין נותן: הואיל ויום הראשון והאחרון קרויין "מקרא קדש", וחלו שלמועד קרוי "מקרא קדש", אם למדת על יום טוב הראשון והאחרון, שהן קרואין "מקרא קדש", הרי הן אסורין משום שבות, חלו שלמועד, שהוא קרוי "מקרא קדש", אינו דין שיהי אסור משום שבות! תלמד לומר: (ויקרא כג,לט) "ביום הראשון שבתון וביום השמיני שבתון."(שמות יב,יח) "בראשן בארבעה עשר יום לחדש בערב תאכלו מצת, עד יום האחד ועשרים לחדש בערב." קבעו הכתוב חובה."עד יום האחד ועשרים לחדש בערב" למה נאמר? לפי שהוא אומר (שמות יב,טו) "שבעת ימים מצות תאכלו", אין לי אלא ימים; לילות מנין? תלמד לומר "עד יום האחד ועשרים לחדש בערב", לרבות את הלילות.(שמות יב,יט) "שבעת ימים שאר לא ימצא בבתיכם, כי כל אכל מחמצת, ונכרתה הנפש ההוא מעדת ישראל, בגר ובאזרח הארץ." אין לי אלא 'בל ימצא'; 'בל יראה' מנין? תלמד לומר (שמות יג,ז) "ולא יראה לך שאר בכל גבלך". אין לי אלא שאור שהוא ב'בל יראה' וב'בל ימצא'; חמץ מנין? תלמד לומר: (שמות יג,ז) "ולא יראה לך חמץ ולא יראה לך שאר בכל גבלך", הקיש שאור לחמץ וחמץ לשאור. מה זה 'בל יראה' אף זה 'בל יראה'; מה זה 'בל ימצא', אף זה 'בל יראה'; מה זה מחמשת המינין, אף זה מחמשת המינין."בבתיכם", למה נאמר? לפי שנאמר (שמות יג,ז) "בכל גבלך", שומע אני, כשמועו! תלמד לומר "בבתיכם". מה ביתך ברשותך, אף גבולך ברשותך. יצא חמצו שלישראל שהוא ברשות נכרי, אף על פי שיכל לבערו, אבל אינו ברשותו. יצא חמצו שלנכרי שהוא ברשות ישראל, וחמץ שנפלה עליו מפלת, אף על פי שהוא ברשותו, אבל אינו יכל לבערו. אתה אומר, לכך בא, או לא בא אלא ללמדך 'בבתים שבעה ובגבולין לעולם'? תלמד לומר: (דברים טז,ד) "ולא יראה לך שאר בכל גבלך שבעת ימים", מה בתים שבעה, אף בגבולים שבעה."כי כל אכל מחמצת", למה נאמר? לפי שהוא אומר (שמות יב,טו) "כי כל אכל חמץ", אין לי אלא חמץ שחיבין עליו כרת; שאור מנין? תלמד לומר "כי כל אכל מחמצת ונכרתה". עד שלא יאמר, יש לי בדין: מה, אם חמץ, שאינו מחמיץ לאחרים, חיבין עליו כרת, שאור, שהוא מחמיץ לאחרים, דין הוא שיהו חיבין עליו כרת. לא! אם אמרת בחמץ, שהוא ראוי לאכילה, לפיכך יהו חיבין עליו כרת, תאמר בשאור, שאינו ראוי לאכילה, לפיכך לא יהו חיבין עליו כרת! תלמד לומר "כי כל אכל מחמצת ונכרתה". אני אקרא את השאור קל וחמר לחמץ: מה, אם השאור, שאינו ראוי לאכילה, חיבין עליו כרת, חמץ, שראוי לאכילה, דין הוא שיהו חיבין עליו כרת! לא, אם אמרת בשאור, שהוא מחמיץ לאחרים, לפיכך חיבין עליו כרת, תאמר בחמץ, שאינו מחמיץ לאחרים, לפיכך לא יהו חיבין עליו כרת! תלמד לומר "כי כל אכל חמץ ונכרתה". "כי כל אכל מחמצת, ונכרתה הנפש ההוא מעדת ישראל", עד שיאמרו שני כתובין, ואם לא, לא שמענו."ונכרתה", אין הכרתה אלא הפסקה."הנפש ההוא", מזידה. דברי רבי עקיבה."מעדת ישראל", שומע אני, תכרת מעדת ישראל ותלך לה לעם אחר! תלמד לומר: (ויקרא כב,ג) "מלפני, אני יי", בכל מקום רשותי."בגר ובאזרח הארץ." לפי שהוא מעשה בישראל, צריך להביא את הגרים. אף בכל מקום שהוא מעשה בישראל, צריך להביא את הגרים.(שמות יב,כ) ["כל מחמצת לא תאכלו, בכל מושבתיכם תאכלו מצות."] "כל מחמצת לא תאכלו", למה נאמר? לפי שהוא אומר (שמות יב,טו) "כי כל אכל חמץ ונכרתה", (שמות יב,יט) "כי כל אכל מחמצת ונכרתה", אין לי אלא אלו; תערבתן מנין? תלמד לומר "כל מחמצת לא תאכלו"."בכל מושבתיכם תאכלו מצות" למה נאמר? לפי שהוא אומר: (דברים יד,כג) "ואכלת לפני יי אלהיך, במקום אשר יבחר לשכן שמו שם, מעשר דגנך תירשך ויצהרך", הרי שהעלה מעשר שני לירושלים, שומע אני, יוצא בו משום מצה! ומנין שאינו יוצא לא בלחם הפנים, ולא בשירי מנחות, ולא בחלות תודה, ולא ברקיקי נזיר, ולא בבכורים? תלמד לומר "בכל מושבתיכם תאכלו מצות", יצאו אלו, שאינן נאכלין בכל מושבתיכם.משמע, מוציא אני את אלו, ומביא הספגנין והדבשנים, והאסקריטין,*אסקריטין, eskharites: מין לחמית אפויה על גריל. וחלת משרת*משרת: מחבת. חלת מסרת: פת הנאפית על ידי טיגון במחבת. ואשישה!*אשישה: חלת פירות מיובשים. תלמד לומר "לחם עני", יצאו אלו, שאינן לחם עני. דברי רבי ישמעאל.וחכמים אומרים: יוצא בם ובמעשר שני. ומה תלמד לומר "לחם עני"? שלא ילוש לא ביין ולא בשמן, ולא בשאר כל המשקים, אבל מקטף הוא מכלם.*מקטף: מחליק בנוזל על הבצק לפני אפייתו.רבי אליעזר אומר: יוצא בם ובמעשר שני. ומה תלמד לומר "לחם עני"? אלא מה לחמו שלעני, כל ימות השנה, אשתו לשה, והוא מסיק בתנור, אף כן, היא לשה, והוא מסיק בתנור.רבי יוסה הגלילי אומר: הרי הוא אומר: (דברים טז,ג) "לא תאכל עליו חמץ, שבעת ימים תאכל עליו מצות". שומע אני, אף מעשר שני במשמע! תלמד לומר "לחם עני", יצא מעשר שני, שאינו נאכל אלא בשמחה.(שמות יב,כא) ["ויקרא משה לכל זקני ישראל ויאמר אלהם: משכו וקחו לכם צאן למשפחתיכם, ושחטו הפסח."] "ויקרא משה לכל זקני ישראל". מלמד שעשאן בית דין."ויאמר אלהם". הדבר מפי משה, לאמר לכל ישראל. דברי רבי יאשיה.רבי יונתן אומר: הדבר מפי משה, לאמר לזקנים, וזקנים לאמר לכל ישראל.נם לו רבי יאשיה:*נם: אמר. אחד זה ואחד זה. מה נשתנה הדבר הזה מכל הדברות שבתורה? שכל הדברות שבתורה, הדבר מפי משה לאמר לכל ישראל, אף כן הדבר מפי משה לאמר לכל ישראל. ומה תלמד לומר "ויאמר אלהם"? אלא שמשה חלק כבוד לזקנים. וכן המקום אמר למשה: משה! חלק כבוד לזקנים! שנאמר: (שמות ג,טז) "לך ואספת את זקני ישראל ואמרת אלהם: יי אלהי אבתיכם נראה אלי". וכתוב: (שמות ד,כט) "וילך משה ואהרן, ויאספו את כל זקני בני ישראל.""משכו", מי שיש לו, "וקחו", מי שאין לו. רבי יוסה הגלילי אומר: משכו ידיכם מעבודה זרה, והדבקו במצוה. רבי ישמעאל אומר: בא הכתוב ללמדך שלעולם נמנין על הפסח ומושכין את ידיהם ממנו, עד שישחט, ובלבד שיניח את הפסח כל שהוא. רבי יצחק אומר: בא הכתוב ללמדך על בהמה דקה, שתהא נקנית במשיכה."ושחטו הפסח". מצוה שישחטנו לשמו, אבל אם שחטו שלא לשמו, עבר על מצוה. שומע אני, יהי כשר! תלמד לומר "משכו וקחו לכם", שנה עליו הכתוב לפסל. מכן אמרו: כל הזבחין שנזבחו שלא לשמן כשרין, אלא שלא עלו לבעלים משום חובה, חוץ מן הפסח ומן החטאת.(שמות יב,כב) ["ולקחתם אגדת אזוב, וטבלתם בדם אשר בסף, והגעתם אל המשקוף ואל שתי המזוזת מן הדם אשר בסף, ואתם לא תצאו איש מפתח ביתו עד בקר."] "ולקחתם אגדת אזוב", מכן את דן כל הלקיחות שבתורה. הואיל ונאמרו כל הלקיחות בתורה סתם, ופרט לך הכתוב באחת מהן, שאינה אלא אגדת אזוב, פורט אני כל הלקיחות שבתורה, שאינן אלא אגדת אזוב.*אזוב: maiorana syriaca, שיח ריחני בעל עלים שעירים. ולא אזוב יון ולא אזוב רומי, ולא אזוב כחלית ולא אזוב מדברית,*אזוב כחלית: אזוביון דגול, Lavandula stoechas. ולא כל אזוב שיש עליו שם לוי.*שיש עליו שם לוי: שמוסיפים עליו עוד שם להגדיר את מינו המיוחד."וטבלתם בדם", שיהי בדם כדי טבילה."אשר בסף". מגיד הכתוב, שעוקה חוצץ בצד האסקפה, ושוחט בתוכה.*אסקפה: סף הדלת. אין סף אלא אסקפה, שנאמר: (יחזקאל מג,ח) "בתתם ספם את ספי ומזוזתם אצל מזוזתי, והקיר ביני וביניהם", וכתוב: (ישעיה ו,ד) "וינעו אמות הספים". דברי רבי ישמעאל.רבי עקיבה אומר: אין סף אלא כלי, שנאמר: (מלכים א ז,נ) "והספות והמזמרות,*והספות. גרסת כ"י: הספים. והמזרקות והכפות והמחתות זהב סגור"."והגעתם אל המשקוף", מבפנים. אתה אומר מבפנים, או אינו אלא מבחוץ? תלמד לומר (שמות יב,יג) "וראיתי את הדם", הנראה לי ולא לאחרים. דברי רבי ישמעאל. רבי יונתן אומר: מבפנים. אתה אומר מבפנים, או אינו אלא מבחוץ? תלמד לומר (שמות יב,יג) "והיה הדם לכם לאת", לכם לאות ולא לאחרים לאות.רבי יצחק אומר: לא כי, אלא מבחוץ, כדי שיהו המצרים רואים, ומעיהם מתחתכים."והגעתם אל המשקוף ואל שתי המזוזת". שומע אני, אם הקדים זה לזה, לא יצא! תלמד לומר (שמות יב,ז) "ונתנו על שתי המזוזת ועל המשקוף", הא אם הקדים זה לזה, יצא. נמצינו למדים, שלשה מזבחות היו לאבותינו במצרים: המשקוף ושתי מזוזות. רבי ישמעאל אומר: ארבעה היו: הסף, והמשקוף, ושתי המזוזות."מן הדם אשר בסף", עוד למה נאמר? והלא כבר נאמר "וטבלתם בדם אשר בסף"? ומה תלמד לומר "מן הדם אשר בסף"? לפי שהוא אומר: (שמות יב,ז) "ולקחו מן הדם ונתנו", שומע אני, טבילה אחת לכלם! תלמד לומר: "והגעתם אל המשקוף ואל שתי המזוזת מן הדם אשר בסף", על כל הגעה, טבילה."ואתם לא תצאו איש מפתח ביתו עד בקר." מגיד, משנתנה רשות למלאך לחבל, אינו מבחין בין צדיק לרשע, שנאמר: (ישעיה כו,כ) "לך עמי בא בחדריך וסגר דלתך בעדך, חבי כמעט רגע עד יעבר-זעם." ואומר: (יחזקאל כא,ח) "הנני אליך והוצאתי חרבי מתערה, והכרתי ממך צדיק ורשע." ואומר: (שמות לג,כב) "והיה בעבר כבדי, ושמתיך בנקרת הצור ושכתי כפי עליך עד עברי." ללמדך, כשתהא נכנס בכי טוב ויוצא בכי טוב.וכן את מוצא, שהאבות והנביאים נהגו בדרך ארץ: (בראשית כב,ג) "וישכם אברהם בבקר" (בראשית כח,יח) "וישכם יעקב בבקר" (שמות לד,ד) "וישכם משה בבקר" (יהושע ג,א) "וישכם יהושע בבקר" (שמואל א טו,יב) "וישכם שמואל לקראת שאול בבקר" והלא דברים קל וחמר: והלא האבות והנביאים, שהלכו לעשות רצונו שלמי שאמר והיה העולם, נהגו בדרך ארץ, שאר בני אדם, על אחת כמה וכמה! וכן הוא אומר (תהלים קד,כ) "תשת חשך ויהי לילה", ואומר (תהלים קד,כא) "הכפירים שאגים לטרף", ואומר (תהלים קד,כח) "תתן להם, ילקטון, תפתח ידך, ישבעון טוב." ואומר (תהלים קד,כב) "תזרח השמש, יאספון, ואל מעונתם ירבצון." מכן ואילך, (תהלים קד,כג) "יצא אדם לפעלו, ולעבדתו עדי ערב." ואומר: (תהלים קד,כד) "מה רבו מעשיך יי, כלם בחכמה עשית, מלאה הארץ קנינך."(שמות יב,כג) "ועבר יי לנגף את מצרים, וראה את הדם על המשקוף ועל שתי המזוזת, ופסח יי על הפתח, ולא יתן המשחית לבא אל בתיכם לנגף."  רבי יהודה אומר: כמלך שהוא עובר ממקום למקום.דבר אחר: (שמות יב,כג) "ועבר יי", נותן הוא עברתו ויראתו במצרים. אין עברה אלא זעם, שנאמר: (תהלים עח,מט) "ישלח בם חרון אפו, עברה וזעם וצרה, משלחת מלאכי רעים." ואומר (צפניה א,טו) "יום עברה היום ההוא". וכתוב: (ישעיה יג,ט) "הנה יום יי בא, אכזרי ועברה וחרון, אף לשום הארץ לשמה, וחטאיה ישמיד ממנה." וכתוב: (עמוס ה,יז) "ובכל כרמים מספד, כי אעבר בקרבך, אמר יי.""וראה את הדם". היה רבי ישמעאל אומר: והלא הכל גלוי וידוע לפניו? שנאמר: (דניאל ב,כב) "ידע מה בחשוכא ונהורא עמה שרא."*יודע מה בחשך, והאור עמו שוכן. ואומר: (תהלים קלט,יב) "גם חשך לא יחשיך ממך". ומה תלמד לומר "וראה את הדם"? אלא לשם מצוה שהם עושים, הוא נגלה עליהם וחס עליהם, שנאמר: "ופסח יי על הפתח", ואין פסוח אלא חיס, שנאמר: (ישעיה לא,ה)*חיס: לעשות שלא ייפגע עם השאר. "כצפרים עפות, כן יגן יי צבאות על ירושלם, גנון והציל, פסח והמליט."דבר אחר: (שמות יב,כג) "וראה את הדם", רואה הוא דם עקדתו שליצחק, שנאמר: (בראשית כב,יד) "ויקרא אברהם שם המקום ההוא יי יראה". וכתוב (דברי הימים א כא,טו) "וכהשחית ראה יי וינחם". מה ראה? ראה דם עקדתו שליצחק, שנאמר: (בראשית כב,ח) "אלהים יראה לו השה לעלה בני"."ופסח יי על הפתח ולא יתן המשחית". הרי דברים קל וחמר: ומה, אם דם פסח מצרים הקל, שאינו אלא לשעה, ואינו נוהג ביום ובלילה, ואינו נוהג לדורות, נאמר בו "ולא יתן המשחית", מזוזה חמורה, שיש בה עשרה שמות מיחדים, ונוהגת ביום ובלילה, ונוהגת לדורות, על אחת כמה וכמה שלא יתן המשחית! ומי גרם? עונותינו, שנאמר: (ירמיה ה,כה) "עונותיכם הטו אלה, וחטאותיכם מנעו הטוב מכם." וכתוב: (ישעיה נט,ב) "כי אם עונתיכם היו מבדלים בינכם לבין אלהיכם, וחטאותיכם הסתירו פנים מכם משמוע."(שמות יב,כד) ["ושמרתם את הדבר הזה לחק לך ולבניך עד עולם."] "ושמרתם את הדבר הזה", להביא פסח דורות, שלא יביא אלא מן הכבשים ומן העזים. דברי רבי אליעזר."לחק לך ולבניך", למה נאמר? לפי שהוא אומר (שמות יב,ז) "ולקחו מן הדם", שומע אני, אף הנשים במשמע! תלמד לומר: "לחק לך ולבניך", האנשים ולא הנשים.(שמות יב,כה) ["והיה, כי תבאו אל הארץ אשר יתן יי לכם כאשר דבר, ושמרתם את העבדה הזאת."] "והיה כי תבאו אל הארץ", תלה הכתוב לעבודה זו מביאתן לארץ ולהלן."כאשר דבר". והיכן דבר? (שמות ו,ח) "והבאתי אתכם אל הארץ, אשר נשאתי את ידי לתת אתה לאברהם ליצחק וליעקב, ונתתי אתה לכם מורשה, אני יי."כיוצא בדבר אתה אומר: (שמות טז,כג) "הוא אשר דבר יי, שבתון". והיכן דבר? (שמות טז,ה) "והיה ביום הששי, והכינו את אשר יביאו, והיה משנה על אשר ילקטו יום יום."כיוצא בו: (ויקרא י,ג) "ויאמר משה אל אהרן: הוא אשר דבר יי לאמר: בקרבי אקדש, ועל פני כל העם אכבד, וידם אהרן." והיכן דבר? (שמות ט,מג) "ונעדתי שמה לבני ישראל ונקדש בכבדי."כיוצא בו הוא אומר: (דברים יא,כה) "פחדכם ומוראכם יתן יי אלהיכם על פני כל הארץ אשר תדרכו בה, כאשר דבר". והיכן דבר? (שמות כג,כז) "את אימתי אשלח לפניך, והמתי את כל העם אשר תבא בהם, ונתתי את כל איביך אליך ערף."כיוצא בו: (דברים יב,כ) "כי ירחיב יי אלהיך את גבלך כאשר דבר לך, ואמרת, אכלה בשר, כי תאוה נפשך לאכל בשר, בכל אות נפשך תאכל בשר." והיכן דבר? (שמות לד,כד) "כי אוריש גוים מפניך והרחבתי את גבלך", ואומר: (שמות כג,לא) "ושתי את גבלך מים סוף ועד ים פלשתים, וממדבר עד הנהר, כי אתן בידכם את ישבי הארץ, וגרשתמו מפניך."כיוצא בו: (דברים טו,ו) "כי יי אלהיך ברכך כאשר דבר לך". והיכן דבר? (דברים ז,יד) "ברוך תהיה מכל העמים".כיוצא בו: (דברים כו,יח) "ויי האמירך היום להיות לו לעם סגלה". והיכן דבר? (שמות יט,ה) "והייתם לי סגלה".כיוצא בו: (דברים כו,יט) "ולתתך עליון על כל הגוים אשר עשה לתהלה ולשם ולתפארת, ולהיתך עם קדש ליי אלהיך כאשר דבר." והיכן דבר? (דברים כח,יג) "ונתנך יי לראש ולא לזנב".כיוצא בו: (דברים כו,יט) "ולהיתך עם קדש ליי אלהיך כאשר דבר." והיכן דבר? (ויקרא כ,כו) "והייתם לי קדשים, כי קדוש אני יי, ואבדל אתכם מן העמים להיות לי."כיוצא בו: (שמות לב,כז) "כה אמר יי אלהי ישראל: שימו איש חרבו על ירכו". והיכן דבר? (שמות כב,יט) "זבח לאלהים יחרם".כיוצא בו: (ישעיה א,ב) "שמעו שמים והאזיני ארץ כי יי דבר". והיכן דבר? (דברים לב,א) "האזינו השמים ואדברה".כיוצא בו: (ישעיה מ,ה) "ונגלה כבוד יי, וראו כל בשר יחדו כי פי יי דבר." והיכן דבר? (דברים לב,לט) "ראו עתה כי אני אני הוא".כיוצא בו: (ישעיה א,יט-כ) "אם תאבו ושמעתם, טוב הארץ תאכלו. ואם תמאנו ומריתם, חרב תאכלו, כי פי יי דבר." והיכן דבר? (ויקרא כו,כה) "והבאתי עליכם חרב נקמת נקם ברית, ונאספתם אל עריכם, ושלחתי דבר בתוככם, ונתתם ביד אויב."כיוצא בו: (ישעיה כה,ח) "בלע המות לנצח, ומחה אדני יי דמעה מעל כל פנים, וחרפת עמו יסיר מעל כל הארץ, כי יי דבר." והיכן דבר? (דברים לב,לט) "ראו עתה כי אני אני הוא, ואין אלהים עמדי, אני אמית ואחיה, מחצתי ואני ארפא, ואין מידי מציל."כיוצא בו: (ישעיה נח,יד) "אז תתענג על יי והרכבתיך על במתי ארץ, והאכלתיך נחלת יעקב אביך, כי פי יי דבר." והיכן דבר? (דברים לב,יג) "ירכבהו על במתי ארץ, ויאכל תנובת שדי, וינקהו דבש מסלע, ושמן מחלמיש צור."כיוצא בו: (יחזקאל לט,ח) "באה ונהיתה, נאם אדני יי. הוא היום אשר דברתי." והיכן דבר? (דברים לב,מב) "אשכיר חצי מדם"כיוצא בו: (מיכה ד,ד) "וישבו איש תחת גפנו ותחת תאנתו, ואין מחריד, כי פי יי צבאות דבר." והיכן דבר? (ויקרא כו,ו) "ונתתי שלום בארץ".כיוצא בו: (עובדיה א,יח) "והיה בית יעקב אש ובית יוסף להבה, ובית עשו לקש, ודלקו בהם ואכלום, ולא יהיה שריד לבית עשו, כי יי דבר." והיכן דבר? (במדבר כד,יט) "וירד מיעקב והאביד שריד מעיר."כיוצא בו: (בראשית כא,א) "ויי פקד את שרה כאשר אמר, ויעש יי לשרה כאשר דבר." והיכן דבר? (בראשית יז,יט) "ויאמר אלהים: אבל שרה אשתך ילדת לך בן, וקראת את שמו יצחק, והקמתי את בריתי אתו לברית עולם, לזרעו אחריו."כיוצא בו: (בראשית כא,א) "ויי פקד את שרה כאשר אמר, ויעש יי לשרה כאשר דבר." והיכן דבר? (בראשית טו,יח) "ביום ההוא כרת יי את אברם ברית לאמר: לזרעך נתתי את הארץ הזאת, מנהר מצרים עד הנהר הגדל נהר פרת."כיוצא בו: (יואל ד,ח) "ומכרתי את בניכם ואת בנותיכם ביד בני יהודה, ומכרום לשבאים, אל גוי רחוק, כי יי דבר." והיכן דבר? (בראשית ט,כה) "ויאמר: ארור כנען! עבד עבדים יהיה לאחיו."כיוצא בו: (דברים יז,טו) "רק לא ירבה לו סוסים, ולא ישיב את העם מצרימה, למען הרבות סוס, ויי אמר לכם: לא תספון לשוב בדרך הזה עוד." והיכן אמר? (שמות יד,יג) "ויאמר משה אל העם: אל תיראו! התיצבו וראו את ישועת יי אשר יעשה לכם היום! כי אשר ראיתם את מצרים היום, לא תספו לראתם עוד עד עולם."כיוצא בו: (ישעיה סה,כה) "זאב וטלה ירעו כאחד, ואריה כבקר יאכל תבן, ונחש עפר לחמו, לא ירעו ולא ישחיתו בכל הר קדשי, אמר יי." והיכן אמר? (ויקרא כו,ו) "והשבתי חיה רעה מן הארץ".כיוצא בו: (מלכים א יא,ב) "מן הגוים אשר אמר יי" והיכן אמר? (דברים ז,ג) "ולא תתחתן בם".כיוצא בו: (מלכים א ח,יב) "אז אמר שלמה: יי אמר לשכן בערפל." והיכן אמר? (ויקרא טז,ב) "כי בענן אראה על הכפרת".כיוצא בו: (מלאכי ג יז) "והיו לי, אמר יי צבאות, ליום אשר אני עשה סגלה". והיכן אמר? (שמות יט,ה) "והייתם לי סגלה".כיוצא בו: (יואל ג,ה) "והיה כל אשר יקרא בשם יי ימלט, כי בהר ציון ובירושלם תהיה פליטה, כאשר אמר יי, ובשרידים אשר יי קרא." והיכן אמר? (דברים כח,י) "וראו כל עמי הארץ, כי שם יי נקרא עליך, ויראו ממך."כיוצא בו: (ישעיה סו,כא) "וגם מהם אקח לכהנים ללוים, אמר יי." והיכן אמר? (דברים כט,כח) "הנסתרת ליי אלהינו, והנגלת לנו ולבנינו עד עולם, לעשות את כל דברי התורה הזאת."אף כן אתה אומר: (שמות יב,כה) "והיה כי תבאו אל הארץ, אשר יתן יי לכם כאשר דבר, ושמרתם את העבדה הזאת." תלה הכתוב לעבודה הזאת מביאתן לארץ ולהלן.(שמות יב,כו) ["והיה כי יאמרו אליכם בניכם: מה העבדה הזאת לכם?"] "והיה כי יאמרו אליכם בניכם". בשורה רעה נתבשרו ישראל באותה שעה, שסוף התורה עתידה להשתכח. ויש אומרים, בשורה טובה נתבשרו ישראל באותה שעה, שהן עתידים לראות להן בנים ובני בנים, שנאמר: (שמות יב,כז) "ואמרתם זבח פסח הוא ליי, אשר פסח על בתי בני ישראל במצרים, בנגפו את מצרים, ואת בתינו הציל, ויקד העם וישתחוו." למה השתחוו? משום שנאמר: (שמות יג,יח) "וחמשים עלו בני ישראל", אחד מחמשה, ויש אומרים, אחד מחמשים, ויש אומרים, אחד מחמש מאות עלו.רבי נהורי אומר: העבודה! ולא אחד מחמש מאות עלו, שנאמר: (יחזקאל טז,ז) "רבבה כצמח השדה נתתיך, ותרבי ותגדלי ותבאי בעדי עדיים, שדים נכנו ושערך צמח, ואת ערם ועריה." ואומר (שמות א,ז) "ובני ישראל פרו וישרצו", שהיתה אשה אחת יולדת ששה בנים בכרס אחד, ואת אומר 'אחד מחמש מאות עלו'! ואימתי מתו? בשלשת ימי אפלה, שנאמר: (שמות י,כג) "לא ראו איש את אחיו", שהיו קוברין מתיהן, והודו ושבחו שלא ראום אויביהם ושמחו במפלתם.(שמות יב,כז) ["ואמרתם: זבח פסח הוא ליי, אשר פסח על בתי בני ישראל במצרים, בנגפו את מצרים, ואת בתינו הציל. ויקד העם וישתחוו."] "ואמרתם זבח פסח הוא ליי". רבי יוסה הגלילי אומר: ראויין היו ישראל כליה במצרים, עד שגמר האחרון שבהם את פסחו, שנאמר: (שמות יב,כז) "ואמרתם: זבח פסח הוא ליי, אשר פסח על בתי בני ישראל במצרים, בנגפו את מצרים, ואת בתינו הציל. ויקד העם וישתחוו." ללמדך, שכל מי שרואה ושומע נסין שעשה המקום לישראל במצרים, צריך לשבח. וכן הוא אומר: (שמות יח ח-י) "ויספר משה לחתנו את כל אשר עשה יי לפרעה ולמצרים על אודת ישראל. את כל התלאה אשר מצאתם בדרך, ויצלם יי. ויחד יתרו על כל הטובה אשר עשה יי לישראל, אשר הצילו מיד מצרים. ויאמר יתרו: ברוך יי אשר הציל אתכם מיד מצרים ומיד פרעה, אשר הציל את העם מתחת יד מצרים!"(שמות יב,כח) ["וילכו ויעשו בני ישראל כאשר צוה יי את משה ואהרן, כן עשו."] "וילכו ויעשו בני ישראל", לתן שכר להליכה, ושכר לעשיה."ויעשו". וכי כבר עשו? אלא, מכיון שקבלו עליהם לעשות, מעלה עליהם כאלו עשו. "כאשר צוה יי את משה ואהרן, כן עשו." להודיעך שבחן שלישראל, שכשם שאמרו להם משה ואהרן, כן עשו.דבר אחר: מה תלמד לומר "כן עשו"? אלא אף משה ואהרן עשו כן.(שמות יב,כט) ["ויהי בחצי הלילה, ויי הכה כל בכור בארץ מצרים, מבכר פרעה הישב על כסאו, עד בכור השבי אשר בבית הבור, וכל בכור בהמה."] "ויהי בחצי הלילה", יוצרו חלקו. למה נאמר? לפי שנאמר: (שמות יא,ד) "ויאמר משה: כה אמר יי: כחצת הלילה אני יוצא בתוך מצרים." שאי אפשר לבשר ודם לעמד על חציו שללילה, אלא כן, יוצרו חלקו.רבי יהודה בן בתירה אומר: היודע שעותיו ועונותיו, הוא חלקו.רבי אליעזר אומר: נאמר כן 'לילה', ונאמר להלן 'לילה', מה להלן עד חצות, אף כן עד חצות."ויי הכה כל בכור". שומע אני, על ידי מלאך או על ידי שליח! תלמד לומר (שמות יב,יב) "והכיתי כל בכור", לא על ידי מלאך ולא על ידי השליח."ויי הכה כל בכור בארץ מצרים", אפלו ממקומות אחרים. ובכורי מצרים שהן במקומות אחרים, מנין? תלמד לומר (תהלים קלו,י) "למכה מצרים בבכוריהם". בכורי חם כוש ופוט ולוד, מנין? תלמד לומר: (תהלים עח,נא) "ויך כל בכור במצרים, ראשית אונים באהלי חם.""מבכר פרעה הישב על כסאו" בא הכתוב ללמדך על פרעה, שהוא בכור. את אומר ללמדך על פרעה שהוא בכור, או אינו בא אלא ללמד על בנו שהוא בכור? כשהוא אומר "הישב על כסאו", הרי בנו אמור. הא מה תלמד לומר "מבכר פרעה"? בא הכתוב ללמד על פרעה שהוא בכור. פרעה נשתיר מכל הבכורות, ועליו הכתוב אומר: (שמות ט,טו)*נשתיר: נשאר לבדו. "ואולם בעבור זאת העמדתיך, הראתך את כחי, ולמען ספר שמי בכל הארץ." בעל צפון נשתיר מכל היראות,*היראות: האלילים, שיראים מהם. בשביל לפתות לבן שלמצרים. עליו הוא אומר: (איוב יב,כג) "משגיא לגוים ויאבדם".*משגיא לגוים: מרומם את האומות."עד בכור השבי". וכי שבויין, מה חטאו? אלא שלא יהו השבויין אומרים: יראתנו הביאה עליהם את הפרענות! קשה יראתנו, שעמדה על עצמה! קשה יראתנו שלא שלטה בנו הפרענות!דבר אחר: ללמדך שכל גזרות שהיה פרעה גוזר על ישראל, היו השבויין שמחין בהם, שנאמר: (משלי יז,ה) "שמח לאיד לא ינקה". ואומר (משלי כד יז) "בנפל אויבך אל תשמח", ואומר: (יחזקאל כו,ב) "בן אדם! יען אשר אמרה צר על ירושלם: האח! נשברה דלתות העמים, נסבה אלי, אמלאה החרבה." ואומר: (יחזקאל כו,ג) "לכן כה אמר אדני יי: הנני עליך צר! והעליתי עליך גוים רבים, כהעלות הים לגליו." ולא שבויים בלבד, אלא אפלו עבדים ושפחות, שנאמר: (שמות יא,ה) "עד בכור השפחה אשר אחר הרחים"."וכל בכור בהמה." וכי בהמה, מה חטאת? אלא שלא יאמרו המצרים: יראתנו הביאה עלינו את הפרענות! קשה יראתנו, שעמדה לעצמה! קשה יראתנו, שלא שלטה בה פרענות!(שמות יב,ל) ["ויקם פרעה לילה הוא, וכל עבדיו וכל מצרים, ותהי צעקה גדלה במצרים, כי אין בית אשר אין שם מת."] "ויקם פרעה", שומע אני, בשלוש שעות, שכן דרך מלכים לעמד בשלוש שעות! תלמד לומר "לילה". אי לילה, שומע אני, על ידי שרים ושרות!*שרים ושרות. כך הגירסה בגניזה אך בכ"י אוקספורד: שדים ושדות. תלמד לומר "הוא"."הוא וכל עבדיו וכל מצרים". מגיד שפרעה מחזר על כל בתי עבדיו, ועל כל בתי מצרים, ומעמידן אחד אחד ממקומו."ותהי צעקה גדלה". כענין שנאמר: (שמות יא,ו) "והיתה צעקה גדלה בכל ארץ מצרים, אשר כמהו לא נהיתה, וכמהו לא תסף.""כי אין בית אשר אין שם מת." רבי נתן אומר: וכי לא היו שם בתים שלא היו בהן בכורות? אלא, כיון שהיה הבכור מת לאחד מהן, היו עושין לו איקונין,*איקונין. eikonion: תמונה קטנה, דיוקן, צלם. ומעמידה בביתו. ואותו הלילה, נשחקת ונדקת*נדקת: נטחנת לאבקה. ונזרת,*נזרת: מתפוררת. והיה אותו היום קשה בעיניהן כאלו אותו היום קברוהו. ולא עוד, אלא שהיו המצרים קוברין בתוך בתיהן, והיו הכלבים נכנסין דרך הכוכין ומחטטין, ומוציאין את הבכורות מתוך כוכיהן ומתעתעין בהן,*מתעתעין: משחקים. והיה אותו היום קשה בעיניהן כאלו אותו היום קברוהו.(שמות יב,לא) ["ויקרא למשה ולאהרן לילה, ויאמר: קומו, צאו מתוך עמי, גם אתם, גם בני ישראל, ולכו עבדו את יי כדברכם!"] "ויקרא למשה ולאהרן לילה", מגיד שהיה פרעה מחזר ומשאל בכל ארץ מצרים: היכן משה שרוי? היכן אהרן שרוי?"ויאמר: קומו צאו מתוך עמי!" אמר לו משה: מזהרין אנו שלא לצאת אלא בפרהסיא, שנאמר: (שמות יב,כב)*פרהסיא. parrhesia: חופש דיבור; בגלוי. "ואתם לא תצאו איש מפתח ביתו עד בקר."דבר אחר: "ויקרא למשה ולאהרן", למה נאמר? לפי שהוא אומר: (שמות י,כא-כב) "ויאמר לו פרעה: לך מעלי! השמר לך, אל תסף ראות פני, כי ביום ראתך פני תמות. ויאמר משה כן דברת". יפה דברת, ובזמנה דברת: (שמות י,כט) "לא אסף עוד ראות פניך"! אלא, "וירדו כל עבדיך אלה אלי", (שמות יא,ח) שאין תלמוד (לומר) "אלה", אלא שסופך עתיד לירד בראשונה. אלא מלמד שמשה חלק כבוד למלכות. וכן הקדש ברוך הוא אומר: "חלק כבוד למלכות", שנאמר: (שמות ו,יג) "וידבר יי אל משה ואל אהרן, ויצום אל בני ישראל ואל פרעה", צום לחלק כבוד למלכות.וכן מצינו ביוסף, שחלק כבוד למלכות, שנאמר: (בראשית מא,טז) "בלעדי! אלהים יענה את שלום פרעה"וכן מצינו ביעקב שחלק כבוד למלכות, שנאמר: (בראשית מח,ב) "ויתחזק ישראל וישב על המטה"וכן מצינו באליהו שחלק כבוד למלכות, שנאמר: (מלכים א יח,מו) "ויד יי היתה אל אליהו, וישנס מתניו, וירץ לפני אחאב".וכן מצינו בחנניה, מישאל ועזריה שחלקו כבוד למלכות, שנאמר: (דניאל ג,כו) "באדין קרב נבוכדנצר לתרע אתון נורא יקדתא, ענה ואמר: שדרך מישך ועבד נגו, עבדוהי די אלהא עלאה, פקו ואתו!"*אז קרב נבוכדנצר לשער כבשן האש הבוערת, עונה ואומר: שדרך מישך ועבד נגו, עבדיו של האל העליון, צאו ובואו!.וכן מצינו בדניאל שחלק כבוד למלכות, שנאמר: (דניאל ו,כא) "וכמקרבה לגבא, לדניאל בקל עציב זעק, ענה מלכא ואמר לדניאל: דניאל, עבד אלהא חיא, אלהך די אנת פלח לה בתדירא, היכל לשיזבותך מן אריותא?"*וכקרבו לבור אל דניאל בקול עצוב צעק, עונה המלך ואומר לדניאל: דניאל, עבד האל החי! אלהיך אשר אתה עובד אותו תמיד, האם יכל להושיעך מן האריות?."ויאמר: קומו צאו!" אני אמרתי (שמות י,ח) "מי ומי ההלכים?" ואתם אמרתם (שמות י,ט) "בנערינו ובזקנינו נלך"."קומו צאו מתוך עמי!" אני אמרתי (שמות י,כד) "רק צאנכם ובקרכם יצג", ואתם אמרתם (שמות י,כו) "וגם מקננו ילך עמנו".(שמות יב,לב) ["גם צאנכם גם בקרכם קחו, כאשר דברתם, ולכו! וברכתם גם אתי."] "גם צאנכם גם בקרכם קחו!" אתם אמרתם (שמות י,כה) "גם אתה תתן בידנו זבחים ועלת". "גם צאנכם גם בקרכם קחו, כאשר דברתם, ולכו!""וברכתם גם אתי." התפללו עלי, כדי שתכלה ממני הפרענות.(שמות יב,לג) ["ותחזק מצרים על העם, למהר לשלחם מן הארץ, כי אמרו: כלנו מתים."] "ותחזק מצרים על העם", מגיד שהיו מבהלין אותן וטורדין אותן לצאת."כי אמרו, כלנו מתים." אמרו: לא כגזרת משה. משה אמר: (שמות יא,ה) "ומת כל בכור בארץ מצרים", והיו סבורין שכל מי שיש לו ארבעה חמשה בנים, אין מת אלא הבכור. והן לא יודעין שנשיהן חשודות על העריות, והיו כלן מראיהן אחרים. הן עשו בסתר, והמקום פרסמן בגלוי. והרי הדברים קל וחמר: ומה, אם מדת הפרענות מעוטה, העושה בסתר, המקום מפרסמה בגלוי, קל וחמר למדת הטובה מרבה!(שמות יב,לד) ["וישא העם את בצקו טרם יחמץ, משארתם צררת בשמלתם על שכמם."]*משארתם: שאריות ארוחת הערב. "וישא העם את בצקו טרם יחמץ", מגיד שלשו את העסה, ולא הספיקו לחמצה עד שנגאלו. וכן את מוצא לעתיד לבא, מה הוא אומר? (הושע ז ד-ה) "ישבות מעיר מלוש בצק עד חמצתו. יום מלכנו החלו שרים חמת מיין, משך ידו את לצצים."*לצצים: אנשים קלי דעת."משארתם", אלו שירי מצה ומרור.*שירי=שירי. אתה אומר שירי מצה ומרור, או אינו אלא שלפסחים? כשהוא אומר "ולא תותירו ממנו עד בקר", הרי שירי פסחים אמור; הא מה תלמד לומר "משארתם צררת בשמלתם"? אלו שירי מצה ומרור."צררת בשמלתם על שכמם." רבי נתן אומר: וכי לא היה שם בהמה? והרי כבר נאמר: (שמות יב,לח) "וגם ערב רב עלה אתם, וצאן ובקר". ומה תלמד לומר "צררת בשמלתם על שכמם"? אלא שהיו ישראל מחבבין את המצוות.(שמות יב,לה) [ובני ישראל עשו כדבר משה, וישאלו ממצרים כלי כסף וכלי זהב ושמלת.] "ובני ישראל עשו כדבר משה". וכי מה אמר להם משה לישראל במצרים? הרי הוא אומר: (שמות יא,ב) "דבר נא באזני העם, וישאלו איש מאת רעהו, ואשה מאת רעותה כלי כסף וכלי זהב." וכן עשו בני ישראל."וישאלו ממצרים כלי כסף וכלי זהב ושמלת." שאין תלמוד (לומר) "ושמלת", אלא הכסות היתה חביבה עליהם יותר מן הכסף ומן הזהב.(שמות יב,לו) "ויי נתן את חן העם בעיני מצרים, וישאלום, וינצלו את מצרים." "וישאלום", כשמועו: לא הספיק לומר 'השאילני!' עד שהוא מוציא ונותן לו. דברי רבי ישמעאל.רבי יוסה הגלילי אומר: האמינו בהם משלשת ימי האפלה, שהיו אומרים: מה, אם בשעה שהיינו באפלה והן באורה, לא נחשדו, ועכשו נחשדין?רבי אליעזר אומר: רוח הקדש שרת על ישראל, והיה אומר לו: השאילני כלך,*כלך. משי גס. במקום פלוני הוא מנח לך! והלה מוציא ונותן לו. ואין חן אלא רוח הקדש, שנאמר: (זכריה יב,י) "ושפכתי על בית דויד ועל יושב ירושלם רוח חן ותחנונים".רבי נתן אומר: אין צריך לומר "וישאלום", אלא מה שלא שאלו היו משאילין להן. היה אומר לו: תן לי חפץ פלוני! והיה אומר לו: טל לך, ואחר כיוצא בו!"וינצלו את מצרים." מגיד שעבודה זרה שלהם נתכה*נתכה: נהיתה נוזלית. מתכת הפסלים איבדה את צורתה וחזרה לחומר גלם. ובטלה, וחזרה לתחלתה. ומנין שבזת הים גדולה מבזת מצרים? שנאמר: (יחזקאל טז,ז) "ותרבי ותגדלי ותבאי בעדי עדיים". "בעדי", זו בזת מצרים; "עדיים", זו בזת הים. (תהלים סח,יד) "כנפי יונה נחפה בכסף", זו בזת מצרים; "ואברותיה*אברותיה: כנפיה. בירקרק חרוץ",*ירקרק חרוץ: זהב צהוב משובח. זו בזת הים. (שיר השירים א,יא) "תורי זהב נעשה לך" זו בזת הים; "עם נקדות הכסף." זו בזת מצרים.(שמות יב,לז) ["ויסעו בני ישראל מרעמסס סכתה, כשש מאות אלף רגלי הגברים לבד מטף."] "ויסעו בני ישראל מרעמסס סכתה". מרעמסס לסכות מאה וששים מיל,*מיל, מידת אורך רומית, mille passuum: אלף צעדים כפולים,  מ'. מהלך ארבעים פרסה,*פרסה, parasang: מידת אורך פרסית, השווה לפי הרודוטוס  סטדיה, בערך . קמ'. הולך קולו שלמשה מהלך ארבעים יום. ואל תתמה, שהרי כתוב: (שמות ט,ח-ט) "ויאמר יי אל משה ואל אהרן: קחו לכם מלא חפניכם פיח כבשן, וזרקו משה השמימה לעיני פרעה. "והיה לאבק על כל ארץ מצרים". והרי דברים קל וחמר: ומה, אם אבק, שאין דרכו להלך, הלך מהלך ארבעים יום, קל וחמר לקול, שדרכו להלך.כהרף עין נסעו בני ישראל מרעמסס לסכות, לקים מה שנאמר: (שמות יט,ד) "ואשא אתכם על כנפי נשרים, ואבא אתכם אלי.""סכתה", סכות ממש היו, שנאמר: (בראשית לג,יז) "ויעקב נסע סכתה". דברי רבי אליעזר.וחכמים אומרים: אין 'סכות' אלא מקום, שנאמר: (במדבר לג,ו) "ויסעו מסכת ויחנו באתם". מה 'אתם', מקום, אף 'סכות' מקום.רבי עקיבה אומר: אין 'סכות' אלא ענני כבוד, שנאמר: (ישעיה ד,ה) "כי על כל כבוד חפה." אין לי אלא לשעבר, לעתיד לבא מנין? תלמד לומר: (ישעיה ד,ו) "וסכה תהיה לצל יומם מחרב, ולמחסה ולמסתור מזרם וממטר." ואומר: (ישעיה לה,י) "ופדויי יי ישבון, ובאו ציון ברנה, ושמחת עולם על ראשם".רבי נחמיה אומר: "סכתה", לפי שצריך למ"ד מתחלתו, תתן לו ה"א בסופו."כשש מאות אלף רגלי", כששים רבוא, שנאמר: (שיר השירים ג,ז-ח) "הנה מטתו שלשלמה ששים גברים סביב לה, מגברי ישראל", הנה מטתו שלמי שהשלום שלו, ששים רבוא גבורים מגברי ישראל, "כלם אחזי חרב מלמדי מלחמה, איש חרבו על ירכו, מפחד בלילות." (במדבר כא,יד) "על כן יאמר בספר מלחמת יי". (תהלים קמט,ה-ז) "יעלזו חסידים בכבוד, ירננו על משכבותם. רוממות אל בגרונם, וחרב פיפיות בידם. לעשות נקמה בגוים תוכחות בלאמים." (תהלים קמט,ה-ט) "לאסר מלכיהם בזקים. לעשות בהם משפט כתוב, הדר הוא לכל חסידיו"."לבד מטף", לבד מנשים וקטנים. רבי יונתן אומר: "לבד מטף", לבד מנשים, טף וזקנים.(שמות יב,לח) "וגם ערב רב עלה אתם, וצאן ובקר מקנה כבד מאד." *ערב רב: אנשים מאומות שונות שהצטרפו אל בני ישראל להמלט ממצרים. מאה ועשרים רבוא. דברי רבי ישמעאל. רבי עקיבה אומר: מאתים וארבעים רבוא. רבי נתן אומר: שלש מאות וששים רבוא."וצאן ובקר מקנה כבד מאד." עליהם אמר המקום לאברהם: (בראשית טו,יד) "ואחרי כן יצאו ברכש גדול", עם יציאתן ממצרים אני ממלאן כסף וזהב.(שמות יב,לט) ["ויאפו את הבצק אשר הוציאו ממצרים עגת מצות כי לא חמץ, כי גרשו ממצרים, ולא יכלו להתמהמה, וגם צדה לא עשו להם."] "ויאפו את הבצק", מגיד שלשו את העסה, ולא הספיקו לחמצה, עד שנגאלו. וכן את מוצא לעתיד לבא: (הושע ז ד,ה) "ישבות מעיר מלוש בצק עד חמצתו. יום מלכנו החלו שרים חמת מיין משך ידו את לצצים.""עגת", אין עוגות אלא חררה, שנאמר: (יחזקאל ד,יב)*חררה: פיתה הנאפית על גחלים. "ועגת שערים תאכלנה", ואומר (מלכים א יז,יג) "עשי לי משם עגה קטנה בראשנה". נס גדול נעשה להם בחררה, שאכלו ממנה שלשים יום עד שירד להם המן."כי גרשו ממצרים", שומע אני, מאליהם! תלמד לומר "ולא יכלו להתמהמה", עד שנגאלו."וגם צדה לא עשו להם." להודיע שבחן שלישראל, שלא אמרו למשה: היאך נצא למדבר, ואין לנו צדה לדרך? אלא האמינו והלכו אחר משה. ועליהם מפרש בקבלה: (ירמיה ב,ב)*בקבלה: בנביאים. "הלך וקראת באזני ירושלם לאמר: כה אמר יי: זכרתי לך חסד נעוריך, אהבת כלולתיך, לכתך אחרי במדבר, בארץ לא זרועה." מה שכר נטלו על כך? (ירמיה ב,ג) "קדש ישראל ליי, ראשית תבואתה, כל אכליו יאשמו, רעה תבא אליהם, נאם יי."(שמות יב,מ) "ומושב בני ישראל אשר ישבו במצרים, שלשים שנה וארבע מאות שנה."  כתוב אחד אומר: "שלשים שנה וארבע מאות שנה", וכתוב אחד אומר: (בראשית טו,יג) "ועבדום וענו אתם ארבע מאות שנה". כיצד יתקימו שני כתובים הללו? שלשים שנה עד שלא נולד יצחק נגזרה גזרה בין הבתרים.רבי אומר: כתוב אחד אומר: (בראשית טו,יג) "ועבדום וענו אתם ארבע מאות שנה", וכתוב אחד אומר: (בראשית טו,טז) "ודור רביעי ישובו הנה". כיצד יתקימו שני כתובים הללו? אם עושין תשובה, אני גואלם לדורות, ואם לאו, גואלם אני לשנים."ומושב בני ישראל אשר ישבו בארץ מצרים, ובארץ כנען, ובארץ גשן, שלשים שנה וארבע מאות שנה". (תוכן תרגום השבעים ל-שמות יב,מ) וזה אחד מן הדברים שכתבו לתלמי המלך. כיוצא בו כתבו אליו: 'אלהים ברא בראשית', (ל-בראשית א,א) 'אעשה אדם בצלם ובדמות', (ל-בראשית א,כו) 'זכר ונקוביו בראם', (ל-בראשית א,כז. שם: "ברא אתם") 'ויכל ביום הששי, וישבת ביום השביעי', (ל-בראשית ב,ב) 'הבה ארדה ואבלה שם שפתם', (ל-בראשית יא,ז) 'ותצחק שרה בקרוביה לאמר', (ל-בראשית יח,יב) 'כי באפם הרגו שור וברצנם עקרו אבוס', (ל-בראשית מט,ו) 'ויקח משה את אשתו ואת בניו וירכבם על נושא אדם', (ל-שמות ד,כ) 'לא חמד אחד מהם נשאתי', (ל-במדבר טז,טו) 'אשר חלק יי אלהיך אתם להאיר לכל העמים', (ל-דברים ד,יט) וכתבו לו: (ל-דברים יז,ג) 'אשר לא צויתי לאמות לעבדם' וכתבו לו: (ל-ויקרא יא,ו) 'ואת שעירת הרגלים'*שעירת הרגלים kai ton dasupoda; dasupous: שם של סוג ארנבת, lepus timidus. וכתבו לו: (תוכן תרגום השבעים ל-שמות יב,מ) 'ומושב בני ישראל אשר ישבו בארץ מצרים, ובארץ כנען, ובארץ גשן, שלשים שנה וארבע מאות שנה'.(שמות יב,מא) ["ויהי מקץ שלשים שנה וארבע מאות שנה, ויהי, בעצם היום הזה, יצאו כל צבאות יי מארץ מצרים."] "ויהי מקץ שלשים שנה וארבע מאות שנה", מגיד שמכיון שהגיע הקץ, לא עכבן המקום כהרף עין. בחמשה עשר בניסן, נדבר המקום עם אברהם אבינו בין הבתרים. בחמשה עשר בניסן, באו מלאכי השרת אצל אברהם אבינו לבשרו. בחמשה עשר בניסן נולד יצחק. בחמשה עשר בניסן נגזרה גזרה בין הבתרים, שנאמר: "ויהי מקץ", קץ אחד לכלן. וכן הוא אומר: "ויהי בעצם היום הזה, יצאו כל צבאות יי", אלו מלאכי השרת.וכן את מוצא, כל זמן שישראל משעבדין, כביכל שכינה משעבדת עמהם, שנאמר: (שמות כד,י) "ויראו את אלהי ישראל, ותחת רגליו כמעשה לבנת הספיר". וכשנגאלו מה הוא אומר? "וכעצם השמים לטהר". ונאמר (ישעיה סג,ט) "בכל צרתם לו צר", אין לי אלא צרת צבור, צרת יחיד מנין? תלמד לומר (תהלים צא,טו) "יקראני ואענהו, עמו אנכי בצרה". ואומר (בראשית לט,כ) "ויקח אדני יוסף אתו". ואומר (בראשית לט, כא) "ויהי יי את יוסף". ואומר: (שמואל ב ז,כג) "מפני עמך אשר פדית לך ממצרים גוים ואלהיו."רבי אליעזר אומר: עבודה זרה עברה עם ישראל בים, שנאמר: (זכריה י,יא) "ועבר בים צרה, והכה בים גלים", ואי זה זה? זה צלמו שלמיכה.רבי עקיבה אומר: אלמלא הדבר כתוב, אי אפשר לאמרו: כביכל אמרו ישראל לפני המקום: עצמך פדית!וכן את מוצא, בכל מקום שגלו ישראל, כביכל גלתה שכינה עמהם: גלו למצרים, שכינה עמהם, שנאמר: (שמואל א ב,כז) "הנגלה נגליתי אל בית אביך בהיותם במצרים". גלו לבבל, שכינה עמהם, שנאמר: (ישעיה מג,יד) "למענכם שלחתי בבלה". גלו לעילם, שכינה עמהם, שנאמר: (ירמיה מט,לח) "ושמתי כסאי בעילם". גלו לאדום, שכינה עמהם, שנאמר: (ישעיה סג,א) "מי זה בא מאדום, חמוץ בגדים מבצרה".וכשעתידין לחזר, כביכל שכינה חוזרת עמהן, שנאמר: (דברים ל,ג) "ושב יי אלהיך את שבותך". אינו אומר 'והשיב', אלא "ושב", ואומר (שיר השירים ד,ח) "אתי מלבנון כלה". וכי מלבנון היא באה? והלא ללבנון היא עולה! ומה תלמד לומר "אתי מלבנון כלה"? כביכל אני ואת מלבנון גלינו, אני ואת ללבנון עולים.(שמות יב,מב) ["ליל שמרים הוא ליי, להוציאם מארץ מצרים, הוא הלילה הזה ליי, שמרים לכל בני ישראל לדרתם."] "ליל שמרים הוא ליי", בו נגאלו, ובו עתידין להגאל. דברי רבי יהושע. שנאמר: "הוא הלילה הזה ליי".רבי אליעזר אומר: בו נגאלו, אבל לעתיד לבא, אין נגאלים אלא בתשרי, שנאמר: (תהלים פא,ד) "תקעו בחדש שופר, בכסה ליום חגנו".*כסה: היום שהירח אינו נראה, והוא כביכול מכוסה מעינינו, מלה נרדפת לראש חודש. מפני מה? "כי חק לישראל הוא, משפט לאלהי יעקב." ומה תלמד לומר "הוא הלילה הזה ליי"? אלא הוא הלילה שאמר המקום לאברהם אבינו: אברהם! בלילה הזה אני גואל את בניך! וכשהגיע הקץ, לא עכבן המקום כהרף עין."שמרים לכל בני ישראל לדרתם." מגיד שכל ישראל צריכין להשתמר בו.(שמות יב,מג) ["ויאמר יי אל משה ואהרן: זאת חקת הפסח: כל בן נכר לא יאכל בו."] "ויאמר יי אל משה ואהרן: זאת חקת הפסח", יש פרשיות שהוא כולל בתחלה ופורט בסוף, פורט בתחלה וכולל בסוף: (שמות יט,ו) "ואתם תהיו לי ממלכת כהנים וגוי קדוש", פרט; "אלה הדברים אשר תדבר אל בני ישראל", כלל. (במדבר יט,ב) "זאת חקת התורה", כלל; "ויקחו אליך פרה אדמה", פרט. "זאת חקת הפסח", כלל; "כל בן נכר לא יאכל בו", פרט. כלל ופרט, אין בכלל אלא מה שבפרט."זאת חקת הפסח". בפסח מצרים ובפסח דורות הכתוב מדבר. דברי רבי יאשיה. רבי יונתן אומר: בפסח מצרים הכתוב מדבר. אין לי אלא פסח מצרים, פסח דורות מנין? תלמד לומר: (במדבר ט,ג) "ככל חקתיו וככל משפטיו תעשו אתו." נם לו רבי יאשיה:*נם לו: אמר לו. אחד זה ואחד זה, בפסח מצרים ובפסח דורות הכתוב מדבר. ומה תלמד לומר (במדבר ט,ג) "ככל חקתיו וככל משפטיו"? אלא בא הכתוב ללמד בו דברים מחסרים בו. איסי בן עקיבה אומר: חקה האמורה בפסח אינה אלא גופו."כל בן נכר לא יאכל בו." אחד ישראל משמד ואחד גוי במשמע, שנאמר: (יחזקאל מד,ט)*ישראל משמד: יהודי שהמיר את דתו. "כה אמר אדני יי: כל בן נכר ערל לב וערל בשר לא יבוא אל מקדשי, לכל בן נכר אשר בתוך בני ישראל."(שמות יב,מד) ["וכל עבד איש, מקנת כסף, ומלתה אתו, אז יאכל בו."] "וכל עבד איש", אין לי אלא עבד איש, עבד אשה וקטן מנין? תלמד לומר "מקנת כסף", מכל מקום."ומלתה אתו, אז יאכל בו." "אז יאכל בו" רבו. מגיד שמילת עבדיו מעכבתו לאכל בפסח. אין לי אלא מילת עבדיו, מילת זכרים מנין? הרי את דן: נאמר כן "אז", ונאמר להלן "אז"; מה להלן מילת זכרים, אף כן מילת זכרים. מה כן מילת עבדיו, אף להלן מילת עבדיו. דברי רבי אליעזר.רבי ישמעאל אומר: אין מילת עבדיו מעכבתו לאכל בפסח. ומה תלמוד לומר "ומלתה אתו, אז יאכל בו"? אלא הרי שהיו לפניו עבדים ערלים, מנין אתה אומר, שאם רצה למהלן ולהאכילן בפסח, שהוא רשי? תלמד לומר "ומלתה אתו, אז יאכל בו". מצינו שהוא רשי לקים לו עבדים ערלים, שנאמר: (שמות כג,יב) "וינפש בן אמתך והגר".רבי אליעזר אומר: אינו רשי לקים לו עבדים ערלים, שנאמר "ומלתה אתו". אם כן, מה תלמד לומר "וינפש בן אמתך והגר"? לומר לך, הרי שלקחו רבו ערב שבת עם חשכה, ולא הספיק למהלו עד שהחשיך, לכך נאמר "וינפש בן אמתך והגר".דבר אחר: "ומלתה אתו, אז יאכל בו", למה נאמר? להביא את שנתקימה בו מצות מילה אפלו שעה אחת, אפלו שחזר הבשר וחפה את העטרה, אינו מעכבו לא לאכל בפסח ולא לאכל בתרומה, על זה נמנו רבותינו בלוד ואמרו: אינו חוצץ לטמאה.(שמות יב,מה) "תושב ושכיר לא יאכל בו." "תושב", זה גר תושב; "שכיר", זה הגוי.רבי אליעזר אומר: "תושב ושכיר לא יאכל בו", למה נאמר? לדון מן הפסח על התרומה, לפסל בה את הערל. עד שלא יאמר, יש לי בדין: מה, אם הפסח הקל, פסל בו את הערל, תרומה החמורה, אינו דין שיפסל בה את הערל? לא! אם אמרת בפסח, שמעט בו הכתוב זמן אכילתו לאוכליו, לפיכך פסל בו את הערל, תאמר בתרומה, שרבה הכתוב זמן אכילתה לאוכליה, אינו דין שנפסל בה את הערל? שאין תלמוד (לומר) "תושב ושכיר" בפסח, "תושב ושכיר" בתרומה, אלא מפנה להקיש ולדון גזרה שוה: נאמר "תושב ושכיר" בפסח, ונאמר "תושב ושכיר" בתרומה. מה כן פסל בו את הערל, אף להלן, פסל בו את הערל.רבי יצחק אומר: "תושב ושכיר לא יאכל בו" למה נאמר? והלא כבר נאמר "כל בן נכר לא יאכל בו"? אבל אם היה ערבי מהול וגבעוני מהול, שומע אני, יהי כשר לאכל בפסח! תלמד לומר "תושב ושכיר לא יאכל בו".(שמות יב,מו) ["בבית אחד יאכל, לא תוציא מן הבית מן הבשר חוצה, ועצם לא תשברו בו."] "בבית אחד יאכל", בחבורה אחת הכתוב מדבר. אתה אומר בחבורה אחת, או בבית אחד כשמועו? כשהוא אומר: (שמות יב,ז) "על הבתים אשר יאכלו אתו בהם", הא למדנו שהוא נאכל בבתים הרבה. הא מה תלמוד לומר "בבית אחד"? בחבורה אחת הכתוב מדבר. ומה אני מקים "על הבתים אשר יאכלו אתו בהם"? מכן אמרו: הפסח נאכל בשני מקומות, ואין אוכליו אוכלין אותו בשני מקומות.רבי שמעון בן יוחי אומר: בשני מקומות, כיצד? היו בתוך הבית, ובקעה עליהם הקורה ויוצאין לחוץ;*בקעה: נשברה. היו בחצר וירדו גשמים עליהם, ונכנסו בתוך הבית, נמצאו אוכליו אוכלין אותו בשני מקומות."לא תוציא מן הבית מן הבשר חוצה, ועצם לא תשברו בו." חוץ לחבורה. אתה אומר חוץ לחבורה, או אינו אלא חוץ לבית? תלמד לומר "חוצה", חוץ לאכילתו. הא אם הוציא, עבר על מצוה. שומע אני, יהי כשר! והדין נותן: הואיל ושלמים קדשים קלים, והפסח קדשים קלים, אם למדת על שלמים שאם הוציאן לחוץ, פסלן, יכל אף הפסח, אם הוציאו לחוץ, פסלו! הא מה תלמוד לומר "לא תוציא מן הבית מן הבשר חוצה"? חוץ לחבורה."לא תוציא מן הבית מן הבשר חוצה", בבשר הכתוב מדבר. אתה אומר בבשר, או אחד בשר ואחד עצם פסול? תלמד לומר "בבית אחד יאכל, לא תוציא מן הבית מן הבשר חוצה, ועצם לא תשברו בו", בבשר הכתוב מדבר."ועצם לא תשברו בו" למה נאמר? והלא כבר נאמר: (שמות יב,ח) "ואכלו את הבשר בלילה הזה"? לפי שנאמר: "ואכלו את הבשר", הבשר שחוצה לעצם. אתה אומר הבשר שבחוצה לעצם, או אינו אלא הבשר שבתוך העצם? ומה אני מקים "ועצם לא תשברו בו"? עצם שיש בו בשר, או עצם שאין בו בשר? תלמד לומר "ועצם לא תשברו בו", בין שיש בו בשר בין שאין בו בשר."בו", ולא בשאר קדשים. שהיה בדין: מה, אם פסח הקל, הרי הוא עובר עליו משום 'בל תשבר', קדשים חמורים, אינו דין שיעבר עליהן משום 'בל תשבר'? הא מה תלמד לומר "בו"? "בו", ולא בשאר כל הקדשים.(שמות יב,מז) "כל עדת ישראל יעשו אתו."  למה נאמר? לפי שהוא אומר: (שמות יב,כא) "משכו וקחו לכם צאן למשפחתיכם ושחטו הפסח", יכל כשם שפסח מצרים אינו כשר אלא למשפחה, כך פסח דורות לא יהי כשר אלא למשפחה? תלמד לומר "כל עדת ישראל", מגיד שפסח דורות בערבוביה.(שמות יב,מח) ["וכי יגור אתך גר, ועשה פסח ליי, המול לו כל זכר, ואז יקרב לעשתו, והיה כאזרח הארץ, וכל ערל לא יאכל בו."] "וכי יגור אתך גר, ועשה פסח ליי". שומע אני, כיון שנתגיר, יעשה פסח מיד! תלמד לומר "והיה כאזרח הארץ". מה אזרח בארבעה עשר, אף גר בארבעה עשר.רבי שמעון בן אלעזר אומר: הרי שנתגיר בין שני פסחים, שומע אני, יעשה פסח שני! תלמד לומר "והיה כאזרח הארץ", מה אזרח שלא עשה את הראשון, יעשה את השני, כך כל שלא עשה את הראשון, יעשה את השני."המול לו כל זכר, ואז יקרב לעשתו". מגיד שמילת זכרים מעכבתו מלאכל בפסח. אין לי אלא מילת זכרים, מילת עבדים מנין? הרי אני דן: נאמר כן "אז", ונאמר להלן "אז"; מה להלן מילת עבדים, אף כן מילת עבדים. ומה כן מילת זכרים, אף להלן מילת זכרים. דברי רבי ישמעאל.רבי יונתן אומר: אין מילת זכרים מעכבתו מלאכל בפסח. ומה תלמוד לומר "המול לו כל זכר ואז יקרב לעשתו"? אלא הרי שהיו לפניו שתי מצוות, מצות פסח ומצות מילה, איני יודע איזו מהם תקדם. כשהוא אומר: "המול לו כל זכר ואז יקרב לעשתו", תקדם מצות מילה למצות הפסח.רבי נתן אומר: שאין תלמוד (לומר) "המול לו", אלא להביא את העבד שטבל לפני רבו, ויצא לבן חורין.מעשה בבלוריה,*בלוריה: מטרונה רומית בשם Valeria. שטבלו מקצת שפחותיה לפניה, ומקצתן לאחריה. ובא מעשה לפני חכמים ואמרו: את שטבלו לפניה, בנות חורין, ולאחריה, משעבדות. ואף על פי כן, משמשות היו אותה עד יום מותה."וכל ערל לא יאכל בו" למה נאמר? והלא כבר נאמר (שמות יב,מג) "כל בן נכר לא יאכל בו"? אבל ישראל ערל, שומע אני, יהי כשר לאכל בפסח! תלמד לומר "וכל ערל לא יאכל בו".(שמות יב,מט) "תורה אחת יהיה לאזרח ולגר הגר בתוככם."  למה נאמר? והלא כבר נאמר: (שמות יב,מח) "והיה כאזרח הארץ"? ומה תלמד לומר "תורה אחת יהיה לאזרח ולגר"? לפי שהוא אומר "וכי יגור אתך גר, ועשה פסח", אין לי אלא פסח שהשוה בו את הגר לאזרח! שאר כל מצוות מנין? תלמד לומר "תורה אחת יהיה לאזרח ולגר", בא הכתוב והשוה את הגר לאזרח בכל המצוות שבתורה.(שמות יג,א-ב) "וידבר יי אל משה לאמר: קדש לי כל בכור, פטר כל רחם בבני ישראל, באדם ובבהמה, לי הוא."  זו אחת משלש עשרה מדות שהתורה נדרשת בהם: בכלל שהוא צריך לפרטו, ופרט שהוא צריך לכללו."קדש לי כל בכור, פטר כל רחם בבני ישראל", כלל, אחד זכרים ואחד נקבות במשמע. (דברים טו,יט) "כל הבכור אשר יולד בבקרך ובצאנך, הזכר תקדיש ליי אלהיך", פרט, יצאו נקבות ממשמע. אני אקרא את הכלל, מה תלמד לומר את הפרט? שאם קורא אני את הכלל אבל לא את הפרט, שומע אני, כל שיולד ראשון, בין זכר בין נקבה, יהיה בכור! תלמד לומר: (דברים טו,יט) "כל הבכור אשר יולד בבקרך ובצאנך, הזכר תקדיש ליי אלהיך", "הזכר", זכרים אבל לא נקבות. אני אקרא את הפרט, מה תלמד לומר את הכלל? אם קורא אני את הפרט ולא את הכלל, שומע אני, כל זכר שיולד, בין שהוא פותח רחם ובין שאינו פותח רחם, יהיה בכור! תלמד לומר "קדש לי כל בכור", עד שיהי זכר ופותח רחם. לקים מה שנאמר: (שמות לד,יט) "כל פטר רחם לי, וכל מקנך תזכר"."באדם ובבהמה", את שיש לו באדם, יש לו בבהמה. יצאו הלוים, שאין להם באדם, לא יהי להם בבהמה.דבר אחר: הקיש בכור אדם לבכור בהמה, ובכור בהמה לבכור אדם. מה הבהמה, הנפלים פטורין את הבכורה,*פטורין = פוטרין. בלשון משנה. אף האדם, הנפלים פטורין בו את הבכורה.*נפלים: עוברים הנולדים מתים. ומה בכור אדם, את רשי לתנו לכהן בכל מקום שירצה, אף בכור בהמה, את רשי לתנו לכהן בכל מקום שירצה. לפי שהוא אומר: (דברים יב,ו) "והבאתם שמה עלתיכם וזבחיכם, ואת מעשרתיכם ואת תרומת ידכם, ונדריכם ונדבתיכם, ובכרת בקרכם וצאנכם", שומע אני, אפלו היא במקום רחוק, יהיה בחובה עליו להביאו לבית הבחירה! תלמד לומר "באדם ובבהמה", הקיש בכור בהמה לבכור אדם: מה בכור אדם, את רשי לתנו לכהן בכל מקום שירצה, אף בכור בהמה, את רשי לתנו לכהן בכל מקום שירצה. ומה בכור אדם, את מטפל בו שלשים יום, אף בכור בהמה, את מטפל בו שלשים יום."לי הוא", למה נאמר? לפי שהוא אומר: (דברים טו,יט) "הזכר תקדיש ליי אלהיך", הקדישו שתקבל שכר, או אם הקדשתו, מקדש, ואם לאו, אינו מקדש? תלמד לומר "לי הוא", מכל מקום. הא מה תלמד לומר (דברים טו,יט) "הזכר תקדיש ליי אלהיך"? הקדישו שתקבל שכר.כיוצא בו אתה אומר: (ויקרא ו,ה) "ובער עליה הכהן עצים בבקר בבקר", למה נאמר? והלא כבר נאמר: (ישעיה מ,טז) "ולבנון אין די בער"! הא מה תלמד לומר "ובער עליה הכהן עצים"? שתקבל שכר.כיוצא בו אתה אומר: (במדבר כח,ד) "את הכבש אחד תעשה בבקר", למה נאמר? והלא כבר נאמר: (ישעיה מ,טז) "וחיתו אין די עולה"? הא מה תלמד לומר "את הכבש אחד תעשה בבקר"? שתקבל שכר.כיוצא בו אתה אומר: (שמות כה,ח) "ועשו לי מקדש ושכנתי בתוכם", למה נאמר? והלא כבר נאמר: (ירמיה כג,כד) "הלוא את השמים ואת הארץ אני מלא"? הא מה תלמד לומר "ועשו לי מקדש"? שתקבל שכר.כבר שבתו תלמידים ביבנה, ולא שבת שם רבי יהושע. וכשבאו תלמידיו אצלו, אמר להם: מה דבר חדש היה לכם ביבנה? אמרו לו: אחריך רבי! אמר להם: ומי שבת שם? אמרו לו: רבי אלעזר בן עזריה. אמר להם: אפשר ששבת שם רבי אלעזר בן עזריה, ולא חדש לכם דבר? אמרו לו: רבי! כלל זה דרש: (דברים כט,ט-י) "אתם נצבים היום כלכם לפני יי אלהיכם, ראשיכם, שבטיכם, זקניכם ושטריכם, כל איש ישראל. טפכם, נשיכם". וכי מה טף זה יודע להבין בין טוב לרע? אלא לתן שכר בנים לאבות, לרבות שכר עושי רצונו, לקים מה שנאמר: (ישעיה מב,כא) "יי חפץ למען צדקו, יגדיל תורה ויאדיר." אמר להם: אי זה דבר חדש! הריני כבן שבעים שנה, ולא זכיתי לדבר זה בלתי היום! אשריך אברהם אבינו, שאלעזר בן עזריה יצא מחלציך! אין הדור יתום שרבי אלעזר בן עזריה שרוי בתוכו!אמרו לו: רבי! עוד כלל זה דרש: (ירמיה טז, יד-טו) "לכן הנה ימים באים, נאם יי, ולא יאמר עוד: חי יי, אשר העלה את בני ישראל מארץ מצרים. כי אם חי יי, אשר העלה את בני ישראל מארץ צפון, ומכל הארצות אשר הדיחם שמה, והשבתים על אדמתם אשר נתתי לאבותם." מושלו משל, למה הדבר דומה? לאחד שהיה מתאוה לבנים,*מתאוה לבנים: מאוד רוצה שיוולדו לו בנים זכרים. ונולדה לו בת, והיה נודר בחיי הבת. ונולד לו בן, הניח את הבת, והיה נודר בחיי הבן.רבי שמעון בן יוחי מושלו משל, למה הדבר דומה? לאחד שהיה מהלך בדרך, ופגע בו זאב, והצל מידו, והיה מתנה נסים שנעשו לו בזאב.*מתנה: מספר. פגע בו ארי והצל מידו, שכח מעשה זאב, והיה מתנה נסים שנעשו לו בארי.כיוצא בו דרש: (בראשית כה,יט) "ויקרא את שם המקום ההוא בית אל", עבר שם הראשון ונתקים השני. כיוצא בו דרש: (בראשית יז,ה) "ולא יקרא עוד את שמך אברם", עבר שם הראשון ונתקים השני.כיוצא בו דרש: (בראשית יז,טו) "ולא יקרא עוד את שמך אברם, והיה שמך אברהם", עבר שם הראשון ונתקים שם השני.כיוצא בו דרש: (בראשית יז,טו) "ויאמר אלהים אל אברהם: שרי אשתך לא תקרא את שמה שרי, כי שרה שמה." עבר שם הראשון ונתקים שם השני.כיוצא בו דרש: (בראשית לב,כח) "ויאמר: לא יעקב יאמר עוד שמך, כי אם ישראל, כי שרית עם אלהים ועם אנשים ותוכל." שם הראשון נתקים לו, והשני נתוסף לו.יצחק, לא נשתנה שמו, שנקרא מפי הגבורה. ושלשה הם שנקראו מפי הקדש: יצחק ושלמה ויאשיה. ביצחק מהו אומר? (בראשית יז,יט) "אבל שרה אשתך ילדת לך בן, וקראת את שמו יצחק". בשלמה מהו אומר? (דברי הימים א כב,ח) "הנה בן נולד לך, הוא יהיה איש מנוחה, והניחותי לו מכל אויביו מסביב, כי שלמה יהיה שמו, ושלום ושקט אתן על ישראל בימיו." ביאשיהו מהו אומר? (מלכים א יג,ב) "הנה בן נולד לבית דוד, יאשיהו שמו, וזבח עליך את כהני הבמות המקטרים עליך, ועצמות אדם ישרפו עליך." ויש אומרים, אף ישמעאל בגוים.מצינו שמותן שלצדיקים ומעשיהן גלויים לפני המקום עד שלא נוצרו, שנאמר: (ירמיה א,ה) "בטרם אצרך בבטן, ידעתיך,*בטרם אצרך בבטן: עוד לפני שבהיותך עובר ברחם אמך קיבלת צורה עם איברים. ובטרם תצא מרחם, הקדשתיך, נביא לגוים נתתיך." הא למדנו ששמותן שלצדיקים גלויים לפני המקום; שלרשעים, מנין? תלמד לומר: (תהלים נח,ד) "זרו רשעים מרחם, תעו מבטן דברי כזב."*זרו רשעים מרחם: הרשעים היו זרים כבר מזמן שהיו עוברים ברחם אמם.(שמות יג,ג) "ויאמר משה אל העם: זכור את היום הזה אשר יצאתם ממצרים מבית עבדים, כי בחזק יד הוציא יי אתכם מזה, ולא יאכל חמץ."  אין לי אלא שמזכירים יציאת מצרים בימים, בלילות מנין? תלמד לומר: (דברים טז,ג) "למען תזכר את יום צאתך מארץ מצרים כל ימי חייך", "ימי חייך", הימים, "כל ימי חייך", הלילות. כדברי בן זומא.וחכמים אומרים: "ימי חייך", בעולם הזה, "כל ימי חייך", להביא לימות המשיח. אמר להם בן זומא: עתידין ישראל שלא להזכיר יציאת מצרים לעתיד לבא, שנאמר: (ירמיה טז,יד-טו) "לכן הנה ימים באים, נאם יי, ולא יאמר עוד: חי יי, אשר העלה את בני ישראל מארץ מצרים! כי אם: חי יי אשר העלה את בני ישראל מארץ צפון!"רבי נתן אומר: (ירמיה כג,ח) "אשר העלה ואשר הביא", מגיד שמזכירים יציאת מצרים לעתיד לבא. ומנין שהן אומרין: "ברוך אתה יי, אלהינו ואלהי אבותינו, אלהי אברהם, אלהי יצחק, ואלהי יעקב"? שנאמר: (שמות ג,טו) "ויאמר עוד אלהים אל משה: כה תאמר אל בני ישראל: יי אלהי אבתיכם נראה אלי, אלהי אברהם, יצחק ויעקב".ומנין שהן מברכין על המזון? שנאמר: (דברים ח,י) "ואכלת ושבעת וברכת", זו ברכה ראשונה; "על הארץ", זו ברכה שניה; "הטבה", זו ירושלים, שנאמר: (דברים ג,כה) "ההר הטוב הזה והלבנן." "אשר נתן לך", שגמלנו כל טוב.רבי חיא בר נחמני אמר משם רבי ישמעאל: הרי הוא אומר "ואכלת ושבעת". מה זה מחסר "אשר נתן לך"? בין מדה טובה למדת פרענות.אין לי אלא מזון שהוא טעון ברכה לאחריו; לפניו מנין? היה רבי ישמעאל אומר: קל וחמר הוא: אם כשאכל ושבע, הרי הוא טעון ברכה, קל וחמר כשהוא תאב.*תאב: מרגיש תאבון.רבי נתן אומר: הרי הוא אומר: (שמואל א ט,יג) "כבאכם העיר, כן תמצאון אתו, בטרם יעלה הבמתה לאכל, כי לא יאכל העם עד באו, כי הוא יברך הזבח, אחרי כן יאכלו הקראים, ועתה עלו! כי אתו כהיום תמצאון אתו."רבי יצחק אומר: הרי הוא אומר: (שמות כד,כה) "ועבדתם את יי אלהיכם, וברך את לחמך ואת מימיך". אימתי הוא "לחמך"? עד שלא אכלתו. אין לי אלא מזון שהוא טעון ברכה לפניו ולאחריו, תורה מנין? היה רבי ישמעאל אומר: קל וחמר: ומה, אם מזון, שהוא חיי שעה, טעון ברכה לפניו ולאחריו, תורה, שהיא חיי עולם, דין הוא שתטען ברכה לפניה ולאחריה.רבי יהודה בן בתירה אומר: הרי הוא אומר "ואכלת ושבעת וברכת". מה זה מחסר טובה? זו תורה, שנאמר: (משלי ד,ב) "כי לקח טוב נתתי לכם, תורתי אל תעזבו."רבי חנניה בן אחי רבי יהושע אומר: הרי הוא אומר: (דברים לב,ג) "כי שם יי אקרא, הבו גדל לאלהינו!" "כי שם יי אקרא", זה המברך; "הבו גדל לאלהינו", אלו העונין אחריו. ומה הן עונים אחריו? "ברוך יי המברך לעולם". וכשהוא קורא בשמו, יהו עונין אחריו ואומרין: "ברוך שם כבוד מלכותו לעולם ועד". וכן דוד אומר: (תהלים לד,ד) "גדלו ליי אתי, ונרוממה שמו יחדו!"רבי אומר: (משלי י,ז) "זכר צדיק לברכה", כשהוא מזכיר את הצדיק, "צדיק", חי העולמים, שנאמר: (תהלים קמה,יז) "צדיק יי בכל דרכיו, וחסיד בכל מעשיו." "לברכה", אמן."ולא יאכל חמץ", לעשות את המאכיל כאוכל. את אומר לעשות את המאכיל כאוכל, או אינו אלא לאסרו בהניה? כשהוא אומר (דברים טז,ג) "לא תאכל עליו חמץ", למדנו שהוא אסור בהניה; הא מה תלמד לומר "ולא יאכל חמץ"? לעשות את המאכיל כאוכל. דברי רבי יאשיה.רבי יצחק אומר: אינו צריך. מה, אם שרצים קלים, עשה בהם את המאכיל כאוכל, חמץ החמור, אינו דין שנעשה בו את המאכיל כאוכל? הא מה תלמד לומר "ולא יאכל חמץ"? הא לא בא הכתוב אלא לאסרו בהניה.רבי יוסה הגלילי אומר: (שמות יג,ג-ד) "ולא יאכל חמץ. היום", מגיד שלא אכלו ישראל מצה במצרים, אלא יום אחד בלבד.(שמות יג,ד) "היום אתם יצאים, בחדש האביב."  שאין תלמוד (לומר) "חדש האביב", אלא חדש שהוא כשר לכם, לא חמה קשה ולא גשמים. וכן הוא אומר: (תהלים סח,ל) "אלהים מושיב יחידים ביתה, מוציא אסירים בכושרות", שאין תלמוד (לומר) "בכושרות", אלא חדש שהוא כשר לכם, לא חמה קשה ולא גשמים.רבי יונתן אומר: "בכושרות", אלו בוכים ואלו משוררים: מצרים בוכים, שנאמר: (במדבר לג,ד) "ומצרים מקברים את אשר הכה יי בהם כל בכור", וישראל משוררים, שנאמר: (תהלים קיח,טו-טז) "קול רנה וישועה באהלי צדיקים, ימין יי עשה חיל. ימין יי רוממה". שהמקום מתרומם על מצרים.רבי נתן אומר: "בכושרות", במעשי הכשרות שלהם.*הכשרות: חסד.רבי אומר: (שמות לח,ח) "במראת הצבאת אשר צבאו פתח אהל מועד."רבי אלעזר בן עזריה אומר: בזכות אברהם אבינו הוציא המקום את ישראל ממצרים, שנאמר: (תהלים קה,מב-מג) "כי זכר את דבר קדשו, את אברהם עבדו. ויוצא עמו בששון, ברנה את בחיריו."רבי שמעון בן יוחי אומר: בזכות המילה הוציא המקום את ישראל ממצרים, שנאמר: (יחזקאל טז,ז) "ואעבר עליך, ואראך מתבוססת בדמיך, ואמר לך: בדמיך חיי! ואמר לך: בדמיך חיי!"רבי אומר: בזריזות יצאו ישראל ממצרים, שנאמר: (שמות יג,ג) "כי בחזק יד הוציא יי אתכם מזה".דבר אחר: בזריזות עצמן יצאו ישראל ממצרים, שנאמר: (שמות יב,יא) "וככה תאכלו אתו: מתניכם חגרים, נעליכם ברגליכם, ומקלכם בידכם, ואכלתם אתו בחפזון, פסח הוא ליי."רבי אומר: (תהלים סח,ז) "אלהים מושיב יחידים ביתה, מוציא אסירים בכושרות, אך סוררים שכנו צחיחה."*אך סוררים שכנו צחיחה: אבל הרשעים שוכנים במדבר. סוררים היו, אלא שנוהג עמהם בהכשרות. וכן הוא אומר: (יחזקאל כ,ז-ט) "ואמר אלהם: איש שקוצי עיניו השליכו, ובגלולי מצרים אל תטמאו! אני יי אלהיכם. וימרו בי ולא אבו לשמע אלי, איש את שקוצי עיניהם לא השליכו, ואת גלולי מצרים לא עזבו, ואמר לשפך חמתי עליהם, לכלות אפי בהם בתוך ארץ מצרים. ואעש למען שמי, לבלתי החל לעיני הגוים אשר המה בתוכם,*החל: התחלל. אשר נודעתי אליהם לעיניהם, להוציאם מארץ מצרים." "אך סוררים", סוררים היו, אלא שנהג עמם בהכשרות."היום אתם יצאים, בחדש האביב." מה תלמד לומר "בחדש האביב"? מגיד שהשנה שיצאו בה ישראל ממצרים לא הית צריכה לעבר.(שמות יג,ה) ["והיה כי יביאך יי אל ארץ הכנעני והחתי והאמרי והחוי והיבוסי, אשר נשבע לאבתיך לתת לך, ארץ זבת חלב ודבש, ועבדת את העבדה הזאת בחדש הזה."] "והיה כי יביאך יי אל ארץ הכנעני והחתי והאמרי והחוי והיבוסי", בארץ חמשת עממים הכתוב מדבר. אתה אומר בארץ חמשת עממים הכתוב מדבר,*עממים: עמים, אומות. או אינו אלא בארץ שלשבעת עממין? הרי את דן: נאמר כן 'ביאה' ונאמר להלן 'ביאה'; מה 'ביאה' האמורה להלן, בארץ חמשה עממין שלשבעה במקום אחר הכתוב מדבר, אף 'ביאה' האמורה כן, בארץ חמשה עממין שלשבעה במקום אחר הכתוב מדבר.רבי יוסה הגלילי אומר: "אשר נשבע לאבתיך לתת לך", למה נאמר? לפי שהוא אומר (דברים כו,ב) "ולקחת מראשית כל פרי האדמה", שומע אני, כל פרות במשמע! הרי את דן: נאמר כן 'שבועה' ונאמר להלן 'שבועה'; מה 'שבועה' האמורה להלן, בארץ חמשה עממין שלשבעה במקום אחר הכתוב מדבר, אף 'שבועה' האמורה כן, בארץ חמשה עממין שלשבעה במקום אחר הכתוב מדבר.רבי יאשיה אומר: נאמר כן "ארץ זבת חלב ודבש", ונאמר להלן (דברים כו,ט) "ארץ זבת חלב ודבש". מה להלן בארץ חמשה עממים שהן שבעה במקום אחר, אף כן בארץ חמשה עממים שהן שבעה במקום אחר."אשר נשבע לאבתיך". והיכן נשבע לאבותיך? באברהם מה הוא אומר? (בראשית טו,יח) "ביום ההוא כרת יי את אברם ברית לאמר: לזרעך נתתי את הארץ הזאת, מנהר מצרים עד הנהר הגדל נהר פרת." ביצחק מה הוא אומר? (בראשית כו,ג) "גור בארץ הזאת, ואהיה עמך ואברכך, כי לך ולזרעך אתן את כל הארצת האל, והקמתי את השבעה אשר נשבעתי לאברהם אביך." ביעקב מה הוא אומר: (בראשית כח,יג) "הארץ אשר אתה שכב עליה, לך אתננה ולזרעך." "ועבדת את העבדה הזאת בחדש הזה". כעבודה שעבדת במצרים, כך עשה לדורות! דברי רבי יונתן.(שמות יג,ו) ["שבעת ימים תאכל מצת, וביום השביעי חג ליי."] "שבעת ימים תאכל מצת". שומע אני, כל מצה במשמע! תלמד לומר: (דברים טז,ג) "לא תאכל עליו חמץ, שבעת ימים תאכל עליו מצות". לא אמרתי אלא בדבר שהוא בא לידי מצה וחמץ, ואי זה הוא דבר שהוא בא לידי מצה וחמץ? אלו חמשת המינין, ואלו הן: החטים והשעורים והכסמים ושבלת שועל ושיפון. יצאו הארז והדחן והפרגים והשמשמים והקטניות, שאינם באים לידי מצה וחמץ אלא לידי סרחון."שבעת ימים תאכל מצת", לעשות הראשון חובה, ושאר הימים רשות. אתה אומר לעשות הראשון חובה, ושאר הימים רשות, או לעשות הראשון רשות, ושאר הימים חובה? תלמד לומר: (שמות יב,יח) "בראשן, בארבעה עשר יום לחדש בערב". קבעו הכתוב חובה. הא אין עליך לומר כלשון אחרון, אלא כלשון ראשון. "שבעת ימים תאכל מצת", לעשות הראשון חובה, ושאר הימים רשות."שבעת ימים תאכל מצת". כתוב אחד אומר "שבעת ימים תאכל מצת", וכתוב אחד אומר (דברים טז,ח) "ששת ימים תאכל מצות". כאיזה צד יתקימו שני הכתובים? השביעי היה בכלל ויצא, מוצא מן הכלל ללמד על הכלל: מה שביעי רשות, אף כלן רשות. או מה שביעי רשות, אף לילה הראשון רשות! תלמד לומר: (שמות יב,יח) "בראשון בארבעה עשר יום לחדש בערב תאכלו מצת", קבעו הכתוב חובה. הא אין עליך לומר כלשון אחרון, אלא כלשון ראשון. השביעי היה בכלל ויצא, מוצא מן הכלל ללמד על הכלל: מה שביעי רשות, אף כלן רשות.דבר אחר: כתוב אחד אומר (דברים טז,ח) "ששת ימים", וכתוב אחד אומר "שבעת ימים". כיצד יתקימו שני הכתובים? אלא ששה מן החדש, ושבעה מן הישן.*החדש: התבואה החדשה שהותרה על ידי העומר."וביום השביעי חג ליי", למה נאמר? לפי שהוא אומר (שמות יב,יד) "וחגתם אתו חג ליי", אין לך אלא יום טוב הראשון שהוא טעון חגיגה, יום טוב האחרון מנין? תלמד לומר: "שבעת ימים תאכל מצת, וביום השביעי חג ליי".אין לי אלא יום טוב הראשון והאחרון שהן טעונין חגיגה, חלו שלמועד מנין? הרי את דן: הואיל ויום טוב הראשון והאחרון קרויין "מקרא קדש", וחלו שלמועד קרוי "מקרא קדש", אם למדת על יום טוב הראשון והאחרון, שהם קרויים "מקרא קדש", שהם טעונים חגיגה, אף חלו שלמועד, שהוא קרוי "מקרא קדש", דין הוא שיטען חגיגה.ועוד קל וחמר: אם יום טוב הראשון והאחרון, שאין לפניהן ואחריהן מקדשין, הרי אלו טעונין חגיגה, חלו שלמועד, שלפניו ואחריו מקדשין, דין הוא שיטען חגיגה.דבר אחר: אם יום טוב הראשון והאחרון, שאין לפניהן ולאחריהן טעונין חגיגה, הרי טעונין חגיגה, חלו שלמועד, שלפניו ואחריו טעונין חגיגה, דין הוא שיטען חגיגה.או בכל זמן שיש חגיגה, יש מצה, ואם אין חגיגה, אין מצה, תלמד לומר (שמות יג,ז) "מצות יאכל את שבעת הימים".(שמות יג,ז) ["מצות יאכל את שבעת הימים, ולא יראה לך חמץ, ולא יראה לך שאר בכל גבלך."] "מצות יאכל את שבעת הימים", למה נאמר? לפי שלא למדנו על חמץ שהוא אסור משש שעות ולמעלן. ומנין שהוא אסור משש שעות ולמעלן? תלמד לומר "מצות יאכל את שבעת הימים".מכן היה רבי יהודה בן בתירה אומר: בשלשה פרקים בודקים את החמץ:*פרקים: זמנים מוגדרים. אור ארבעה עשר, ובארבעה עשר בשחרית, ובשעת הבעור."ולא יראה לך חמץ, ולא יראה לך שאר בכל גבלך." הקיש שאור לחמץ וחמץ לשאור: מה זה 'בל יראה', אף זה 'בל יראה'; מה זה 'בל ימצא' אף זה 'בל ימצא'; מה זה מחמשת המינים, אף זה מחמשת המינים. "בכל גבלך", למה נאמר? לפי שנאמר: (שמות יב,יט) "בבתיכם", שומע אני, כשמועו! תלמד לומר "בכל גבלך". מה גבולך ברשותך, אף ביתך ברשותך.יצא חמצו שלישראל שהוא ברשות נכרי, אף על פי שהוא יכל לבערו, אבל אינו ברשותו. יצא חמצו שלנכרי שהוא ברשות ישראל, וחמץ שנפלה עליו מפלת, אף על פי שהוא ברשותו, אבל אינו יכל לבערו.אתה אומר, לכך בא הכתוב ללמד, או לא בא ללמד אלא 'בגבולין שבעה ובבתים לעולם'? תלמד לומר: (דברים טז,ד) "לא יראה לך שאר בכל גבלך שבעת ימים", מה בגבולים שבעה, אף בבתים שבעה.(שמות יג,ח) ["והגדת לבנך ביום ההוא לאמר: בעבור זה עשה יי לי בצאתי ממצרים."] "והגדת לבנך", שומע אני, מראש חדש! תלמד לומר "ביום ההוא". אי ביום ההוא, שומע אני, מבעוד יום? תלמד לומר "בעבור זה", בשעה שהמצה ומרור מנחים לפניך על השלחן."בעבור זה עשה יי לי", למה נאמר? לפי שהוא אומר: (שמות יב,כו) "מה העבדה הזאת לכם?" אלא זה בן רשע הוא, שהוציא את עצמו מן הכלל. אם אמר "מה העבדה הזאת לכם?" אמר לו "בעבור זה עשה יי לי", ולא לך! אלו היית אתה שם, לא היית נגאל.(שמות יג,ט) ["והיה לך לאות על ידך ולזכרון בין עיניך, למען תהיה תורת יי בפיך, כי ביד חזקה הוצאך יי ממצרים."] "והיה לך לאות על ידך", כרך אחד שלארבע פרשות. והדין נותן: הואיל ואמרה תורה, תן בראש, תן ביד, מה בראש ארבע טוטפות, אף ביד ארבע טוטפות! תלמד לומר "והיה לך לאות על ידך", כרך אחד שלארבע פרשות.יכל כשם שביד כרך אחד, כך בראש כרך אחד? והדין נותן: הואיל ואמרה תורה, תן ביד, תן בראש, מה ביד כרך אחד, אף בראש כרך אחד! תלמד לומר (דברים ו,ח) "לטטפת", (שמות יא,יח) "לטוטפת", הרי ארבע טוטפות אמורות. או יעשם ארבעה כיסין שלארבע פרשות! תלמד לומר "ולזכרון בין עיניך", כיס אחד שלארבע פרשות."על ידך", על גבה שליד. אתה אומר על גבה שליד, או "על ידך" כשמועו? והדין נותן: הואיל ואמרה תורה, תן בראש, תן ביד, מה בראש, על גבה שלראש, אף ביד, על גבה שליד.רבי אליעזר אומר: על גבה שליד. אתה אומר על גבה שליד, או "על ידך" כשמועו? תלמד לומר "והיה לך לאות על ידך", "לך לאות", ואינה אות לאחרים.רבי יצחק אומר: על גבה שליד, אתה אומר על גבה שליד, או "על ידך" כשמועו? תלמד לומר (דברים יא,יח) "ושמתם את דברי אלה על לבבכם", לא אמרתי אלא דבר שהוא מכון כנגד הלב. ואי זה הוא דבר שהוא מכון כנגד הלב? זה גבה שליד."על ידך", זה שמאל. אתה אומר זה שמאל, או אינו אלא ימין? אף על פי שאין ראיה לדבר, זכר לדבר: (ישעיה מח,יג) "אף ידי יסדה ארץ, וימיני טפחה שמים, קרא אני אליהם, יעמדו יחדו". ואומר: (שופטים ה,כו) "ידה ליתד תשלחנה, וימינה להלמות עמלים".*הלמות: פטיש. הא אין יד בכל מקום אלא שמאל.רבי נתן אומר: (דברים ו,ח-ט) "וקשרתם", "וכתבתם", מה כתיבה בימין, אף קשירה בימין. אבא יוסה החרם אומר:*חרם: דייג. מצינו שהימין קרויה יד. אף על פי שאין ראיה לדבר, זכר לדבר: (בראשית מח,יד) "וישלח ישראל את ימינו". ומה תלמד לומר "על ידך"? להביא את הגדם, שיהי נותן בימין.(שמות יג,טז) "והיה לאות על ידכה, ולטוטפת בין עיניך". כל זמן שליד ביד, תן את שלראש בראש. מכן אמרו: מצות תפלין, כשהוא נותן, נותן את שליד, ואחר כך נותן את שלראש, וכשהוא חולץ, חולץ את שלראש, ואחר כך חולץ את שליד."בין עיניך", על גבה שלראש. אתה אומר גבה שלראש, או אינו אלא "בין עיניך" כשמועו? תלמד לומר: (דברים יד,א) "בנים אתם ליי אלהיכם, לא תתגדדו, ולא תשימו קרחה בין עיניכם למת". מה "בין עיניכם" האמור להלן, על גבה שלראש, אף "בין עיניך" האמור כן, על גבה שלראש.רבי יהודה אומר: הואיל ואמרה תורה, תן ביד, תן בראש, מה ביד, מקום שהוא ראוי לטמא בנגע אחד, אף בראש, מקום שהוא ראוי לטמא בנגע אחד."למען תהיה תורת יי בפיך", למה נאמר? לפי שנאמר "והיה לך לאות", שומע אני, אף הנשים במשמע! והדין נותן: הואיל ומזוזה מצות 'עשה', ותפלין מצות 'עשה', אם למדת על מזוזה, שהיא נוהגת בנשים כבאנשים, יכל אף תפלין ינהגו בנשים כבאנשים? תלמד לומר "למען תהיה תורת יי בפיך". לא אמרתי אלא במי שהוא בתלמוד תורה. מכן אמרו: (ברכות ג,ג) "הכל חיבין בתפלין, חוץ מנשים ועבדים".מיכל בת כושי היתה מנחת תפלין. אשתו שליונה היתה עולה לרגלים. טבי עבדו שלרבן גמליאל היה מניח תפלין."ולזכרון בין עיניך, למען תהיה תורת יי בפיך". מכן אמרו: כל המניח תפלין, כאלו קורא בתורה, וכל הקורא בתורה פטור מן התפלין.(שמות יג,י) "ושמרת את החקה הזאת למועדה, מימים ימימה." למה נאמר? לפי שנאמר (שמות יג,ט) "והיה לך לאות על ידך", שומע אני, אף הקטנים במשמע! והדין נותן: הואיל ומזוזה מצות 'עשה', ותפלין מצות 'עשה', אם למדת על מזוזה, שהיא נוהגת בקטנים ובגדולים, יכל אף תפלין ינהגו בקטנים ובגדולים? תלמד לומר "ושמרת את החקה הזאת", לא אמרתי אלא במי שיודע לשמר תפלין. מכן אמרו: (תוספתא חגיגה א,ב) "קטן היודע לשמר תפלין, הרי הוא עושה לו תפלין."*הוא: אביו."ושמרת את החקה הזאת", זו חקת תפלין. אתה אומר זו חקת תפלין, או אינו אלא חקת כל המצוות? אמרת, במי הענין מדבר? בתפלין."מימים ימימה", למה נאמר? לפי שהוא אומר (שמות יג,ט) "והיה לך לאות", שומע אני, אף הלילות במשמע! והדין נותן: הואיל ומזוזה מצות 'עשה', ותפלין מצות 'עשה', אם למדת על מזוזה שנוהגת בלילות כבימים, יכל אף תפלין ינהגו בלילות כבימים! תלמד לומר "מימים ימימה", בימים את נותן, ואין את נותן בלילות.רבי יאשיה אומר: "מימים ימימה", למה נאמר? לפי שהוא אומר (שמות יג,ט) "והיה לך לאות", שומע אני, אף שבתות וימים טובים במשמע! והדין נותן: הואיל ומזוזה מצות 'עשה', ותפלין מצות 'עשה', אם למדת על מזוזה שנוהגת בשבתות ובימים טובים, יכל אף תפלין ינהגו בשבתות וימים טובים? תלמד לומר "מימים ימימה", יצאו שבתות וימים טובים. דבר אחר: "מימים ימימה". יש ימים שאתה נותן, ויש ימים שאין אתה נותן, יצאו שבתות וימים טובים.רבי יצחק אומר: הואיל ושבת קרויה 'אות', ותפלין קרויין 'אות', לא יתן אות בתוך אות, או יתן אות בתוך אות? אמרת, תדחה שבת, שהיא קרויה 'אות' ו'ברית', לתפלין שאינן קרויות אלא 'אות' בלבד.רבי אליעזר אומר: הואיל ושבת קרויה 'אות', ותפלין קרויות 'אות', לא יתן אות בתוך אות, או יתן אות בתוך אות? אמרת, תדחה שבת, שחיבין עליה כרת ומיתת בית דין, לתפלין, שאין חיבין עליהן לא כרת ולא מיתת בית דין.דבר אחר: "מימים ימימה", מגיד שאדם צריך לבדק את התפלין אחת לשנים עשר חדש. נאמר כן "מימים ימימה", ונאמר להלן (ויקרא כה,כט) "ימים תהיה גאלתו". מה "ימים" שנאמר להלן, אין פחות משנים עשר חדש, אף "ימימה" שנאמר כן, אין פחות משנים עשר חדש. דברי בית הלל.בית שמי אומרים: אינו צריך לבדקן עולמית.*עולמית: לעולם. שמי הזקן אומר: אלו תפלין שלאבי אמא.(שמות יג,יא) ["והיה כי יבאך יי אל ארץ הכנעני כאשר נשבע לך ולאבתיך, ונתנה לך."] "והיה כי יביאך יי אל ארץ הכנעני", זכה כנען שתקרא הארץ על שמו. וכי מה עשה כנען? אלא, כיון ששמע כנען שישראל נכנסין לארץ, עמד ופנה מפניהם. אמר לו המקום: אתה פנית מפני בני, אף אני אקרא את הארץ על שמך, ואתן לך ארץ יפה כארצך. ואי זו זו? זו אפריקי.*אפריקי: בימי רומא, זו טוניס והמגרב, שם נוסדה קרתגו, מושבה של צור הכנענית.וכן הוא אומר: (בראשית י,טו) "וכנען ילד את צידן בכרו ואת חת." ואומר: (בראשית כג,ה-ו) "ויענו בני חת את אברהם לאמר לו: שמענו אדני נשיא אלהים אתה בתוכנו, במבחר קברינו קבר את מתך, איש ממנו את קברו לא יכלה ממך מקבר מתך." אמר להם המקום: אתם כבדתם את ידידי, אף אני אקרא את הארץ על שמכם, ואתן לכם ארץ יפה מארצכם, ואי זו זו? זו אפריקי."כאשר נשבע לך". והיכן נשבע לך? (שמות ו,ח) "והבאתי אתכם אל הארץ אשר נשאתי את ידי לתת אתה לאברהם ליצחק וליעקב, ונתתי אתה לכם מורשה, אני יי.""ולאבתיך". והיכן נשבע לאבותיך? באברהם מה הוא אומר? (בראשית טו,יח) "ביום ההוא כרת יי את אברם ברית לאמר"; ביצחק מה הוא אומר? (בראשית כו,ג) "גור בארץ הזאת, ואהיה עמך ואברכך, כי לך ולזרעך אתן את כל הארצת האל, והקמתי את השבעה אשר נשבעתי לאברהם אביך." ביעקב מה הוא אומר? (בראשית כח,יג) "הארץ אשר אתה שכב עליה, לך אתננה ולזרעך.""ונתנה לך", שלא תהי בעיניך כירושת אבות, אלא תהי בעיניך כאלו היום נתונה לך.(שמות יג,יב) ["והעברת כל פטר רחם ליי, *פטר: כינוי לבכור, על שם שהוא פוטר, מבקיע, את רחם אמו בצאתו החוצה ראשון. וכל פטר שגר בהמה אשר יהיה לך, הזכרים ליי."] *שגר: ולדות של בהמות. "והעברת כל פטר רחם". אין העברה אלא הפרשה. וכן הוא אומר: (במדבר כז,ח) "ואל בני ישראל תדבר לאמר: איש כי ימות ובן אין לו, והעברתם את נחלתו לבתו."שמעון בן עזי אומר: "והעברת כל פטר רחם ליי", מה תלמד לומר? לפי שהוא אומר (ויקרא כז,לב) "כל אשר יעבר תחת השבט", שומע אני, אף היתום במשמע! והדין נותן: ומה, אם בעל מום, שאינו כשר על גבי המזבח, הרי הוא נכנס לדיר להתעשר, יתום, שהוא כשר על גבי המזבח, דין הוא שיהי נכנס לדיר להתעשר! והרי הלקוח יוכיח,*הלקוח: הבהמה שקנו אותה ולא נולדה בעדר. שהוא כשר על גבי המזבח, ואינו נכנס לדיר להתעשר! הוא יוכיח על היתום, אף על פי שהוא כשר על גבי המזבח, לא יהי נכנס לדיר להתעשר. לא! אם אמרת בלקוח, שלא נולד ברשותו, לפיכך אינו נכנס לדיר להתעשר, תאמר ביתום, שנולד ברשותו, לפיכך יהי נכנס לדיר להתעשר.לא זכיתי מן הדין, נאמר כן 'עברה' ונאמר להלן 'עברה'; מה 'עברה' האמורה להלן, אין קדשה חלה עליו אלא בחיי אמו, אף 'עברה' האמורה כן, דין הוא שלא תהי קדשה חלה עליו אלא בחיי אמו. אי מה כן זכרים, אף להלן זכרים, תלמד לומר "כל אשר יעבר תחת השבט", אחת זכרים ואחת נקבות במשמע."וכל פטר שגר בהמה". אין פטר שגר בהמה אלא ששגרתו אמו. יהי פטור מן הבכורה, והבא אחריו אינו בכור."אשר יהיה לך", להוציא את המוכר עבר בהמתו לגוי משמע,*עבר: עבר. מוציא אני את המוכר עבר בהמתו לגוי, ומביא אני את הלוקח עבר בהמתו שלגוי! תלמד לומר: (דברים טו,יט) "אשר יולד בבקרך ובצאנך", להוציא את הלוקח עבר בהמתו שלגוי."הזכרים ליי". מכן היה רבי יוסה הגלילי אומר: רחל שלא בכרה וילדה שני זכרים, ויצאו שני ראשיהם כאחת, שניהם לכהן, שנאמר "הזכרים ליי". וחכמים אומרים: אי אפשר! אלא אחד לו, ואחד לכהן.(שמות יג,יג) ["וכל פטר חמר תפדה בשה, ואם לא תפדה, וערפתו, וכל בכור אדם בבניך תפדה."] "וכל פטר חמר תפדה בשה". "בשה", לא בעגל, לא בחיה, לא בשחוטה, לא בטרפה, ולא בכלאים ולא בכוי.*כוי: יונק בעל גרה, איל הבר או ולד תיש וצביה. חכמים לא הכריעו אם הוא בהמה או חיה.(שמות לד,כ) "ופטר חמור תפדה בשה", למה נאמר? לפי שנאמר: (במדבר יח,טו) "אך פדה תפדה את בכור האדם, ואת בכור הבהמה הטמאה תפדה." שומע אני, כל בכור בהמה טמאה! תלמד לומר "וכל פטר חמר תפדה בשה", פטר חמור אתה פודה, ואין אתה פודה כל בכור בהמה טמאה.דבר אחר: "פטר חמר תפדה בשה", פטר חמור אתה פודה, ואין את פודה שאר בהמה טמאה בכסות וכלים.דבר אחר: "פטר חמר תפדה בשה", ושאר בהמה טמאה בכסות וכלים! אם כן, מה תלמד לומר (במדבר יח,טו) "אך פדה תפדה"? אלא אם אינו ענין שפודין בכור בהמה טמאה, תנהו ענין שמקדישין בהמה טמאה לבדק הבית, ופודין אותה מהקדש בדק הבית."ואם לא תפדה, וערפתו". מכן אמרו: (בכורות א,ז) "מצות פדיה קודמת למצות עריפה."דבר אחר: "ואם לא תפדה, וערפתו", אם אין אתה פודהו, ערפהו. הואיל ואבדת נכסי כהן, אף נכסיך יאבדו. ומנין שאסור בהניה? נאמר כן 'ערופה', ונאמר להלן 'ערופה'; מה להלן אסורה בהניה, אף כן אסורה בהניה."וכל בכור אדם בבניך תפדה", למה נאמר? לפי שהוא אומר: (במדבר יח,טז) "ופדויו מבן חדש תפדה", כלל; "בערכך כסף חמשת שקלים בשקל הקדש", פרט. כלל ופרט, אין בכלל אלא מה שבפרט. וכשהוא אומר "כל בכור אדם בבניך תפדה", חזר וכלל, או כלל בכלל הראשון? אמרת, לאו, אלא כלל ופרט וכלל, אין אתה דן אלא כעין הפרט. מה הפרט מפרש בנכסין המטלטלין שאין להן אחריות, אף אני, אין לי אלא נכסין מטלטלין שאין להן אחריות. מכן אמרו: (דומה ל-בכורות ח,ח) 'בכל פודין בכורי אדם, חוץ מעבדים ושטרות וקרקעות והקדשות.' רבי אומר: בכל פודין בכורי אדם."וכל בכור אדם בבניך תפדה." היו לו חמשה בכורות מחמש נשים, מנין שחיב לפדות את כלן? תלמד לומר " וכל בכור אדם בבניך תפדה".דבר אחר: (שמות יג,טו) "וכל בכור בני אפדה". מנין אם לא פדאו אביו, הוא יפדה את עצמו? תלמד לומר "וכל בכור בני אפדה."רבי יוסה הגלילי אומר: הואיל ואמרה תורה, פדה את בנך, ולמד את בנך תורה, אם למדת על תלמוד תורה, שאם לא למדו אביו, מלמד הוא את עצמו, כך, אם לא פדאו אביו, הוא יפדה את עצמו. לא! אם אמרת בתלמוד תורה, שהוא שקול כנגד הכל, שאם לא למדו אביו, מלמד הוא את עצמו, תאמר בפדיה, שאינה שקולה כנגד הכל, לפי כך, אם לא פדאו אביו, לא יפדה את עצמו! והרי מילה תוכיח, שאינה שקולה כנגד הכל, שאם לא מלו אביו, מל הוא את עצמו. כך, אם לא פדאו אביו, הוא יפדה את עצמו. לא! אם אמרת במילה, שחיבין עליה כרת, שאם לא מלו אביו, הוא מל את עצמו, תאמר בפדיה, שאין חיבין עליה כרת, לפי כך, אם לא פדאו אביו, לא יפדה את עצמו! אמרת הפרש, ואדון בנין אב מבין שלשתן: לא הרי מילה כהרי תלמוד, ולא הרי תלמוד כהרי מילה, ולא זה וזה כהרי פדיה, ולא הרי פדיה כהרי זה וזה. הצד השוה שבהן, כל שהיא מצות האב על הבן, שאם לא עשה לו אביו, הוא יעשה לעצמו. אף כל שהוא מצות האב על הבן כך, אם לא עשה לו אביו, הוא יעשה לעצמו.מכן אמרו: (דומה מאד לתוספתא קידושין א,ח) 'מן התורה, חיב אדם למול את בנו, ולפדותו, וללמדו תורה, וללמדו אמנות, ולהשיאו אשה.' רבי עקיבה אומר: אף ללמדו שיט. רבי אומר: אף ישוב מדינה.(שמות יג,יד) ["והיה כי ישאלך בנך מחר לאמר: מה זאת? ואמרת אליו: בחזק יד הוציאנו יי ממצרים, מבית עבדים."] "והיה כי ישאלך בנך מחר". יש מחר עכשו, ויש מחר לאחר זמן. "מחר לאמר", מה זאת? הרי מחר לאחר זמן; (שמות ח,יט) "מחר יהיה האת הזה", הרי מחר עכשו. (שמות יז,ט) "מחר אנכי נצב", הרי מחר עכשו; (יהושע כב,כד) "מחר יאמרו בניכם לבנינו", הרי מחר לאחר זמן. (דברים ו,כ) "מה העדת והחקים והמשפטים אשר צוה יי אלהינו אתכם?"נמצאת אומר, ארבעה בנים הם: אחד חכם, אחד טפש, אחד רשע, אחד שאינו יודע לשאל. חכם מה הוא אומר? (דברים ו,כ) "מה העדת והחקים והמשפטים אשר צוה יי אלהינו" אותנו? אף אתה, פתח לו בהלכות הפסח, אמר לו: אין מפטירין אחר הפסח אפיקומון.*אפיקומון. epikomon: מה שבא אחר הסעודה, קינוח. טפש, "לאמר: מה זאת? ואמרת אליו: בחזק יד הוציאנו יי ממצרים, מבית עבדים." רשע אומר (שמות יב,כו) "מה העבדה הזאת לכם?" ולפי שהוציא את עצמו מן הכלל, אף את, הוציאו מן הכלל, אמר לו: (שמות יג,ח) "בעבור זה עשה יי לי", לי, ולא לך! אלו היית שם, לא היית נגאל. ושאינו יודע לשאל, את פתח לו! שנאמר: (שמות יג,ח) "והגדת לבנך ביום ההוא לאמר: בעבור זה עשה יי לי בצאתי ממצרים."(דברים ו,כ) "מה העדת והחקים והמשפטים אשר צוה יי אלהינו אתכם?" רבי אליעזר אומר: מנין אתה אומר, שאם היתה חבורה שלחכמים או שלתלמידי חכמים, צריכין לעסק בהלכות הפסח עד חצות? לכך נאמר: "מה העדת והחקים והמשפטים אשר צוה יי אלהינו אתכם?"(שמות יג,טו) ["ויהי כי הקשה פרעה לשלחנו, ויהרג יי כל בכור בארץ מצרים, מבכר אדם ועד בכור בהמה, על כן אני זבח ליי כל פטר רחם הזכרים, וכל בכור בני אפדה."] "ויהי כי הקשה פרעה לשלחנו", שומע אני, מאליו! תלמד לומר: (שמות יא,י) "ויחזק יי את לב פרעה, ולא שלח את בני ישראל מארצו.""ויהרג יי כל בכור בארץ מצרים, מבכר אדם ועד בכור בהמה, על כן אני זבח ליי כל פטר רחם הזכרים, וכל בכור בני אפדה." מכן אמרו: זובחין בכורי בהמה כנגד בכורי בהמה, ופודין בכורי אדם כנגד בכורי אדם.(שמות יג,טז) "והיה לאות על ידכה ולטוטפת בין עיניך, כי בחזק יד הוציאנו יי ממצרים." בארבעה מקומות מזכיר פרשת תפלין: (שמות יג,ב) "קדש לי", (שמות יג,יא) "והיה כי יבאך", (דברים ו,ד) "שמע", (דברים יא,יג) "והיה אם שמע". מכן אמרו: מצות תפלין, ארבע פרשיות: שליד הן כרך אחד ארבע פרשות, שלראש הן ארבע טוטפות, ואלו הן:*טוטפת: תכשיט על המצח. "קדש לי", "והיה כי יבאך", "שמע", "והיה אם שמע". כותבן כסדרן, ואם כתבן שלא כסדרן, הרי אלו יגנזו. חסלת מסכתה דפסח.(שמות יג,יז) ["ויהי, בשלח פרעה את העם, ולא נחם אלהים דרך ארץ פלשתים, כי קרוב הוא, כי אמר אלהים: פן ינחם העם בראתם מלחמה, ושבו מצרימה."] "ויהי בשלח פרעה את העם". אין שלוח בכל מקום אלא לווי, שנאמר: (בראשית יח,טז) "ואברהם הלך עמם לשלחם". (בראשית כו,לא) "וישלחם יצחק". הפה שאמר (שמות ה,ב) "גם את ישראל לא אשלח", הוא הפה שאמר: (שמות ח,כד) "אנכי אשלח אתכם וזבחתם ליי אלהיכם במדבר". מה שכר נטלו על כך? (דברים כג,ח) "לא תתעב מצרי". הפה שאמר (שמות ה,ב) "לא ידעתי את יי", הוא הפה שאמר: (שמות יד,כה) "אנוסה מפני ישראל, כי יי נלחם להם במצרים." מה שכר נטלו על כך? (ישעיה יט,יט) "ביום ההוא, יהיה מזבח ליי בתוך ארץ מצרים, ומצבה אצל גבולה ליי." הפה שאמר (שמות ה,ב) "מי יי אשר אשמע בקלו?" הוא הפה שאמר (שמות ט,כז) "יי הצדיק, ואני ועמי הרשעים." ומה שכר נטלו על כך? שנתן להם מקום קבורה, שנאמר: (שמות טו,יב) "נטית ימינך, תבלעמו ארץ"."ולא נחם אלהים". אין נחום בכל מקום אלא נהוג, שנאמר: (תהלים עז,כא) "נחית כצאן עמך, ביד משה ואהרן." (תהלים עח,יד) "וינחם בענן יומם"."דרך ארץ פלשתים, כי קרוב הוא". קרוב הדבר שאמר המקום למשה: (שמות ג,יב) "בהוציאך את העם ממצרים, תעבדון את האלהים על ההר הזה." דבר אחר: "כי קרוב הוא", קרובה הדרך לחזר למצרים, שנאמר: (שמות ח,כג) "דרך שלשת ימים נלך במדבר". דבר אחר: "כי קרוב הוא", קרובה שבועה שנשבע אברהם לאבימלך, שנאמר: (בראשית כא,כג) "ועתה, השבעה לי באלהים הנה, אם תשקר לי ולניני ולנכדי". ועדין נכדו קים. דבר אחר: "כי קרוב הוא", קרובה מלחמה ראשונה לשניה. דבר אחר: "כי קרוב הוא" , בקרוב ירשו כנעניים את הארץ, שנאמר: (בראשית טו,טז) "ודור רביעי ישובו הנה".דבר אחר: כל שכן לא הביאן המקום בפשוטה, אלא אמר המקום: אם מכניס אני את ישראל לארץ עכשו, מיד מחזיקין הן אדם בשדהו, אדם בכרמו, והן בטלין מן התורה. אלא אני מקיפן במדבר ארבעים שנה, שיהיו אוכלין מן ושותין מי באר, והתורה נבללת בגופן. מכן היה רבי שמעון בן יוחי אומר: לא נתנה תורה לדרש אלא לאוכלי המן, ושניין להן אוכלי תרומה. דבר אחר: כל שכן לא הביאן המקום בפשוטה, אלא כיון ששמעו כנענים שישראל נכנסין לארץ, עמדו ושרפו את הזרעים, וקצצו את האילנות, וסתרו את הבנינות, וסתמו את המעינות.*הבנינות: בנוסח הגניזה: הביניות. אמר המקום: לא הבטחתי לאברהם אביהן שאני מכניסן לארץ חרבה, אלא לארץ מלאה כל טוב, שנאמר: (דברים ו,יא) "ובתים מלאים כל טוב אשר לא מלאת, וברת חצובים אשר לא חצבת, כרמים וזיתים אשר לא נטעת", אלא הרי אני מקיפן במדבר ארבעים שנה, כדי שיעמדו כנענים ויתקנו מה שקלקלו."כי אמר אלהים, פן ינחם העם בראתם מלחמה". זו מלחמת עמלקי, שנאמר: (במדבר יד,מה) "וירד העמלקי והכנעני הישב בהר ההוא, ויכום ויכתום עד החרמה." דבר אחר: "כי אמר אלהים, פן ינחם העם בראתם מלחמה". זו מלחמת בני אפרים, שנאמר: (דברי הימים א ז,כ) "ובני אפרים שותלח וברד בנו, ותחת בנו ואלעדה בנו ותחת בנו. וזבד בנו ושותלח בנו ועזר ואלעד, והרגום אנשי גת הנולדים בארץ, כי ירדו לקחת את מקניהם." ואומר: (תהלים עח,ט) "בני אפרים נושקי רומי קשת, הפכו ביום קרב". מפני מה? (תהלים עח,י) ש"לא שמרו ברית אלהים, ובתורתו מאנו ללכת." עברו על הקץ ועברו על השבועה. דבר אחר: שלא יראו עצמות אחיהם משלכין בפלשת, ויחזרו להם. דבר אחר: כדי שלא יחזרו לאחוריהם. והרי דברים קל וחמר: ומה, אם כשהקיפם דרך עקומה, אמרו: (במדבר יד,ד) "נתנה ראש ונשובה מצרימה", אלו הביאן בפשוטה, על אחת כמה וכמה!(שמות יג,יח) ["ויסב אלהים את העם דרך המדבר ים סוף, וחמשים עלו בני ישראל מארץ מצרים."] "ויסב אלהים את העם דרך המדבר", מפני מה? כדי לעשות להם נסים וגבורות. רבי אליעזר אומר: "דרך", ליגען, שנאמר: (תהלים קכ,כד) "ענה בדרך כחי, קצר ימי." "המדבר", לצרפן, שנאמר: (דברים ח,טו) המוליכך במדבר הגדל והנורא". "ים סוף", לנסותם, שנאמר: (תהלים קו,ז) "אבותינו במצרים לא השכילו נפלאותיך, לא זכרו את רב חסדיך, וימרו על ים בים סוף." רבי יהושע אומר: "דרך", כדי לתן להם את התורה, שנאמר: (דברים ה,כט) "בכל הדרך אשר צוה יי אלהיכם אתכם תלכו", ואומר: (משלי ו,כג) "כי נר מצוה ותורה אור, ודרך חיים תוכחות מוסר." "המדבר", כדי להאכילן את המן, שנאמר: (דברים ח,טז) "המאכלך מן במדבר, אשר לא ידעון אבתיך, למען ענתך ולמען נסתך, להיטבך באחריתך". "ים סוף", כדי לעשות להם נסים וגבורות, שנאמר: (תהלים קו,כא-כב) "שכחו אל מושיעם, עשה גדלות במצרים, נפלאות בארץ חם, נוראות על ים סוף." ואומר: (תהלים קו,ט) "ויגער בים סוף, ויחרב, ויוליכם בתהמות כמדבר.""וחמשים", אין חמשים אלא מזינים, שנאמר: (יהושע ד יג,יד) "ויעברו בני ראובן ובני גד, וחצי שבט המנשה חמשים לפני בני ישראל, כאשר דבר אליהם משה. כארבעים אלף חלוצי הצבא". דבר אחר: "וחמשים עלו", אחד מחמשה. ויש אומרים: אחד מחמשים. ויש אומרים: אחד מחמש מאות.רבי נהורי אומר: העבודה! לא אחד מחמש מאות עלו, שנאמר: (יחזקאל טו,ז) "רבבה כצמח השדה נתתיך". ואומר: (שמות א,ו) "ובני ישראל פרו וישרצו וירבו, ויעצמו במאד מאד, ותמלא הארץ אתם ", שהיתה אשה יולדת ששה בנים בכרס אחד, ואתה אומר אחד מחמש מאות עלו! העבודה! לא אחד מחמש מאות עלו, אלא שמתו הרבה מישראל במצרים. אימתי מתו? בשלשת ימי האפלה, שנאמר: (שמות י,כג) "לא ראו איש את אחיו ולא קמו איש מתחתיו שלשת ימים, ולכל בני ישראל היה אור במושבתם." שהיו קוברין את מתיהן. והודו ושבחו, שלא ראום אויביהם וששו במפלתם.(שמות יג,יט) ["ויקח משה את עצמות יוסף עמו, כי השבע השביע את בני ישראל לאמר: פקד יפקד אלהים אתכם, והעליתם את עצמתי מזה אתכם."] "ויקח משה את עצמות יוסף עמו", להודיע חכמתו שלמשה, שהיו הכל עסוקין בבזה, ומשה היה עסוק בעצמות יוסף. עליו הכתוב אומר (משלי י,י) "חכם לב יקח מצות". וכי מנין היה משה יודע איכן יוסף קבור? שנאמר (במדבר כו,מו) "ושם בת אשר שרח." אמרו: סרח בת אשר נשתירה מאותו הדור, והיא הראת למשה איכן יוסף קבור. ולא עוד, אלא שעשו לו המצריים ארון שלמתכת, ושקעוהו בתוך נילוס. בא משה ועמד על הנילוס, נטל צרור וזרק לתוכו, צעק ואמר: יוסף, יוסף! הגיעה השבועה שנשבע המקום לאברהם אבינו, שהוא גואל את בניו. נקים אנחנו משבעתך אשר השבעתנו! (על פי יהושע ב,יז) וצף ארונו שליוסף, ונטלו משה.אל תתמה! הרי הוא אומר: (מלכים ב ו,ה) "ויהי האחד מפיל הקורה, ואת הברזל נפל אל המים, ויצעק ויאמר: אהה אדני, והוא שאול." ויאמר איש האלהים: אנה נפל? ויראהו את המקום; ויקצב עץ, וישלך שמה, ויצף הברזל. ויאמר: הרם לך! וישלח ידו ויקחהו." והרי דברים קל וחמר: ומה אלישע, תלמידו שלאליהו, הציף הברזל, קל וחמר במשה רבו שלאליהו.רבי נתן אומר: בקפיטולין שלמצרים קברוהו, בין המלכים, שנאמר:*קפיטולין. capitolium: קפיטול, גבעה מקודשת. "ויחנטו אתו, ויישם בארון במצרים." וכי מנין היה יודע משה איזה הוא ארונו שליוסף? הלך משה ועמד בין הארונות, צעק ואמר: יוסף, יוסף! הגיעה השבועה שנשבע המקום לאברהם אבינו, שגואל את בניו. נקים אנחנו משבעתך אשר השבעתנו! (על פי יהושע ב,יז) מיד זע ונזדעזע ארונו שליוסף ונטלו ובא לו.ללמדך שבמדה שהאדם מודד, בה מודדין לו. מרים המתינה לו למשה שעה אחת, שנאמר: (שמות ב,ד) "ותתצב אחתו מרחק, לדעה מה יעשה לו." והמקום עכב לה במדבר הארון והשכינה, וכהנים, ולוים, ושבעה ענני הכבוד, שנאמר: (במדבר יב,טו) "והעם לא נסע עד האסף מרים". יוסף זכה לקבר את אביו, שאין באחיו גדול ממנו, שנאמר: (בראשית נ,ז-ט) "ויעל יוסף לקבר את אביו, ויעלו אתו כל עבדי פרעה זקני ביתו, וכל זקני ארץ מצרים. וכל בית יוסף ואחיו ובית אביו, רק טפם וצאנם ובקרם עזבו בארץ גשן. ויעל עמו גם רכב גם פרשים, ויהי המחנה כבד מאד." מי לנו גדול מיוסף, שלא נתעסק בו אלא משה. משה זכה בעצמות יוסף, ואין בישראל גדול ממנו, שנאמר: (שמות יג,יט) "ויקח משה את עצמות יוסף עמו". מי לנו גדול כמשה, שלא נתעסק בו אלא הקדש ברוך הוא, שנאמר: (דברים לד,ו) "ויקבר אתו בגי בארץ מואב, מול בית פעור, ולא ידע איש את קברתו עד היום הזה."ולא עוד, אלא שעם יעקב עלו עבדי פרעה וזקני ביתו, שנאמר: (בראשית נ,ז) "ויעלו אתו כל עבדי פרעה זקני ביתו וכל זקני ארץ מצרים." ועם יוסף עלו הארון והשכינה והכהנים והלוים, ושבעה ענני הכבוד. ולא עוד, אלא שהיה מהלך ארונו שליוסף עם ארון חי עולמים, והיו אמות העולם שואלין ישראל ואומרים להן: וכי מה טיבן שלשני ארונות הללו? והם אומרים להן: זה ארונו שלמת, וזה ארונו שלחי עולמים. והם אומרים להן: מה טיבו שלארונו שלמת מהלך עם ארון חי עולמים? והם אומרים להן: המת המנח בארון הזה קים מה שכתוב במנח בארון זה.כתוב (שמות כ,ב) "אנכי יי אלהיך", וביוסף כתוב (בראשית נ,יט) "התחת אלהים אני?" כתוב (שמות כ,ב) "לא יהיה לך אלהים אחרים על פני", וביוסף כתוב (בראשית מב,יח) "את האלהים אני ירא". כתוב (שמות כ,ו) "לא תשא את שם יי אלהיך לשוא", וביוסף כתוב (בראשית מב,טז) "חי פרעה!" כתוב (שמות כ,ז) "זכור את יום השבת לקדשו", וביוסף כתוב (בראשית מג,טז) "וטבח טבח והכן", ואין 'הכן' אלא שבת, שנאמר: (שמות טז,ה) "והיה ביום הששי והכינו את אשר יביאו". כתוב (שמות כ,יא) "כבד את אביך", וביוסף כתוב: (בראשית לז,יג) "ויאמר ישראל אל יוסף: הלוא אחיך רעים בשכם, לכה ואשלחך אליהם, ויאמר לו: הנני." כתוב (שמות כ,יב) "לא תרצח", לא רצח לפוטיפר. (שמות כ,יב) "לא תנאף", לא נאף באשתו שלפוטיפר. (שמות כ,יב) "לא תגנב", לא גנב, כענין שנאמר: (בראשית מז,יד) "וילקט יוסף את כל הכסף הנמצא בארץ מצרים ובארץ כנען, בשבר אשר הם שברים, ויבא יוסף את הכסף ביתה פרעה." (שמות כ,יב) "לא תענה ברעך עד שקר", והרי דברים קל וחמר: מה, אם דברין שהן אמת, לא הגיד לאביו, דברים שלשקר, על אחת כמה וכמה! (שמות כ,יג) "לא תחמד", לא חמד אשתו שלפוטי פרע. (ויקרא יט,יז) "לא תשנא את אחיך בלבבך", (בראשית נ,כא) "וינחם אותם וידבר על לבם". (ויקרא יט,יח) "לא תקם ולא תטר", (בראשית נ,כ) "ואתם חשבתם עלי רעה, אלהים חשבה לטבה". (ויקרא כה,לה) "וחי אחיך עמך", (בראשית מז,יב) "ויכלכל יוסף את אביו"."כי השבע השביע", השביעם שישביעו לבניהם. רבי נתן אומר: מפני מה השביע את אחיו, ולא השביע את בניו? אלא אמר, אם אני משביע את בני, אין המצרים מניחין אותם. ואם אומרין להן: אבינו העלה את אביו, הן אומרין להן: אביכם, מלך היה! לפיכך השביע את אחיו, ולא השביע את בניו.אמר להם יוסף: אבי ירד כן לרצונו, ואני העלתיו על כרחו. משביע אני עליכם, שממקום שגנבתוני, לשם תחזירוני! וכן עשו לו, שנאמר: (יהושע כד,לב) "ואת עצמות יוסף אשר העלו בני ישראל ממצרים, קברו בשכם, בחלקת השדה אשר קנה יעקב מאת בני חמור אבי שכם במאה קשיטה,*קשיטה: דבר של ערך שאפשר לקנות בו. בתרגום השבעים תרגמו "כבשים". ויהיו לבני יוסף לנחלה.""פקד יפקד אלהים אתכם", פקד אתכם במצרים, ויפקד אתכם בים סוף. פקד אתכם על הים, ויפקד אתכם במדבר. פקד אתכם במדבר, ויפקד אתכם בנחלי ארנון. פקד אתכם בעולם הזה, ויפקד אתכם לעולם הבא."והעליתם את עצמתי מזה", שומע אני, מיד! תלמד לומר "אתכם", כשתהו עולין. ומנין אף עצמות שבטים העלו עמהם? שנאמר "מזה אתכם."(שמות יג,כ) "ויסעו מסכת ויחנו באתם, בקצה המדבר." מה אתם מקום, אף סכות מקום. רבי עקיבה אומר: אין סכות אלא ענני כבוד, שנאמר: (ישעיה ד,ה) "וברא יי על כל מכון הר ציון ועל מקראה ענן יומם ועשן ונגה אש להבה לילה", ואומר: (ישעיה ד,ה) "כי על כל כבוד חפה." אין לי אלא לשעבר, לעתיד לבא מנין? תלמד לומר "וסכה תהיה לצל יומם", ואומר: (ישעיה לה,י) "ופדויי יי ישובון, ובאו ציון ברנה, ושמחת עולם על ראשם".(שמות יג,כא) "ויי הלך לפניהם יומם בעמוד ענן לנחתם הדרך, ולילה בעמוד אש להאיר להם, ללכת יומם ולילה." "ויי הלך לפניהם יומם בעמוד ענן". נמצאת אומר: שבעה עננים הם: "ויי הלך לפניהם יומם בעמוד ענן", (במדבר יד,יד) "ועננך עמד עלהם, ובעמד ענן", (במדבר ט,יט) "ובהאריך הענן", (שמות מ,לו-לח) "ובהעלות הענן", "ואם לא יעלה הענן", "כי ענן יי על המשכן". הא שבעה עננים הם. ארבעה מארבע רוחותיהם, אחד למעלה, ואחד למטה, אחד שהיה מהלך לפניהם. כל הנמוך, מגביהו, וכל הגבוה ממככו,*ממככו: מנמיכו. שנאמר: (ישעיה מ,ד) "כל גיא ינשא, וכל הר וגבעה ישפלו, והיה העקב למישור, והרכסים לבקעה." והיה מכה נחשים ועקרבים, מכבד*מכבד: מטאטא. ומרבץ*מרבץ: מפזר מים על הרצפה כדי שלא תעלה אבק. לפניהם.רבי יהודה אומר: שלשה עשר עננים היו: שנים שנים לכל רוח ורוח, שנים מלמעלה ושנים מלמטה, ואחד שהיה מהלך לפניהם.רבי יאשיה אומר: ארבעה: אחד לפניהם ואחד לאחריהם, אחד למעלה ואחד למטה. רבי אומר: שנים."ויי הלך לפניהם יומם", ללמדך שבמדה שאדם מודד, בה מודדין לו. אברהם לוה מלאכי השרת, שנאמר: (בראשית יח,טז) "ואברהם הלך עמם לשלחם", והמקום לוה את בניו במדבר ארבעים שנה, שנאמר: "ויי הלך לפניהם יומם בעמוד ענן". באברהם אומר: (בראשית יח,ד) "יקח נא מעט מים", והקדש העלה לבניו את הבאר במדבר, שנאמר: (במדבר כא,יז) "אז ישיר ישראל את השירה הזאת: עלי באר, ענו לה!" באברהם אומר: (בראשית יח,ה) "ואקחה פת לחם וסעדו לבכם", והקדש הוריד לבניו את המן במדבר, שנאמר: (שמות טז,ד) "הנני ממטיר לכם לחם מן השמים". באברהם הוא אומר: (בראשית יח,ז) "ואל הבקר רץ אברהם ויקח בן בקר רך וטוב", והקדש הגז לבניו שלו במדבר, שנאמר: (במדבר יא,לא)*הגז: העביר במעוף. "ורוח נסע מאת יי, ויגז שלוים מן הים". באברהם הוא אומר: (בראשית יח,ד) "והשענו תחת העץ." והקדש פרש לבניו שבעה ענני כבוד, שנאמר: (תהלים קה,לט) "פרש ענן למסך, ואש להאיר לילה". באברהם אומר: (בראשית יח,ח) "והוא עומד עליהם", והקדש הגן על בתי בניו במצרים שלא ינגפו, שנאמר: (שמות יב,כג) "ופסח יי על הפתח"."ויי הלך לפניהם יומם". אי אפשר לומר כן. והלא כבר נאמר: (ירמיה כג,כד) "הלוא את השמים ואת הארץ אני מלא נאם יי". ואומר: (ישעיה ו,ג) "וקרא זה אל זה ואמר: קדוש, קדוש, קדוש יי צבאות, מלא כל הארץ כבודו." ואומר: (יחזקאל מג,ב) "והנה כבוד אלהי ישראל בא מדרך הקדים*הקדים: המזרח. וקולו כקול מים רבים והארץ האירה מכבדו", ומה תלמד לומר "ויי הלך לפניהם יומם"?אמר רבי: אנטונינוס,*אנטונינוס: Antoninus קיסר רומי שרבי יהודה הנשיא היה מיודד אתו, כנראה Marcus Aurelius Antoninus Augustus, המכונה Antoninus במקורות של התקופה. פעמים שהוא דן על במה*במה. bema: בית המשפט. ומחשיך, והיו בניו מחשיכין אצלו. אחר שנפטר מן הבמה, היה נוטל את הפנס ומאיר לפני בניו. והיו גדולי מלכות קרבין אצלו ואומרין לו: אנו נוטלין את הפנס ונאיר לפני בניך! והוא אומר להם: לאו מפני שאין לי מי שיטל את הפנס ויאיר לפני בני, אלא הרי אני מודיע לכם חבתן שלבני, שתהיו נוהגים עמהן בכבוד! וכך הודיע המקום חבתם שלישראל לאמות העולם, שתהו נוהגין עמהם בכבוד.כך הודיע הקדש חבתן שלישראל לפני כל אמות העולם, שיהו נוהגין עמהן בכבוד. ואינן נוהגין עמהן בכבוד, אלא ממיתין אותן מיתות חמורות, מיתות משנות זו מזו! ולענין כך הוא אומר: (יואל ד,ב) "וקבצתי את כל הגוים, והורדתים אל עמק יהושפט". יכל על עבודה זרה, ועל גלוי עריות ועל שפיכות דמים? תלמד לומר: "על עמי ונחלתי ישראל, אשר פזרו בגוים ואת ארצי חלקו." ואומר: (יואל ד,יט) "מצרים לשממה תהיה, ואדום למדבר שממה תהיה". מפני מה? "מחמס בני יהודה, אשר שפכו דם נקיא בארצם." באותה שעה: (יואל ד,כ) "ויהודה לעולם תשב, וירושלם לדור ודור." ואומר: (יואל ד,כא) "ונקיתי דמם לא נקיתי, ויי שכן בציון".(שמות יג,כב) "לא ימיש עמוד הענן יומם, ועמוד האש לילה לפני העם."  מגיד הכתוב, שעדין עמוד ענן קים, היה עמוד האש צמח. דבר אחר: (שמות יג,כב) בא הכתוב ללמדך דרך ארץ מן התורה, בלילי שבתות, שעד שעמוד ענן קים, יהא עמוד האש צמח.(שמות יד,א-ב) ["וידבר יי אל משה לאמר: דבר אל בני ישראל, וישבו ויחנו לפני פי החירת, בין מגדל ובין הים, לפני בעל צפן, נכחו תחנו על הים."] "וידבר יי אל משה לאמר: דבר אל בני ישראל, וישבו". רבי שמעון בן יוחי אומר: כל מקום שהוא אומר "לאמר", "ואמרת אליהם", הרי זה לדורות, וכל מקום שאינו אומר "לאמר", "ואמרת אליהם", הרי זה לשעה. רבי אומר: אפלו בכל מקום שאינו אומר "לאמר", "ואמרת אליהם", הרי זה לדורות, חוץ משלשה מקומות. "וישבו ויחנו לפני פי החירת". מה חירות הללו? לא היו משפעות, אלא גדוריות,*גדורי: בידיים ריקות. לא היו תרוטות,*תרוט: ישר. אלא מקפות,*מקף: מעוגל. לא היו עגלות, אלא מרבעות, לא היו מעשה אדם, אלא מעשה שמים. ועינים לא להן מפתחות, וכמין זכר ונקבה היו. דברי רבי אליעזר. רבי יהושע אומר: החירת מצד זה, ומגדל מצד זה, והים לפניהם, ומצריין מאחוריהם.דבר אחר: "פי החירת", אין חירות אלא מקום חרותן שלמצריין, מקום אטליס, מקום בית עבודה זרה שלהן.*אטליס. חנויות, דוכנים. מן katalusis: חאן, מקום חניה לנוסעים. לשעבר היתה נקראת "פתם", שנאמר: (שמות א,יא) "ויבן ערי מסכנות לפרעה, את פתם ואת רעמסס." חזרו לקרות אותה "פי החירת", שמאחרת את עובדיה.נסעו בני ישראל מרעמסס לסכות, ומסכות לאתם, ומאתם לפני פי החירת. נסעו מערב שבת ובשבת, ובאחד ובשני בשבת, שהוא רביעי לנסיעתן. התחילו ישראל מתקנין את כליהם, ומציעין את בהמתן לצאת. אמרו להם האקטורין:*אקטורין. actor publicus: ממונה על העבדים של המדינה. הגיעה פרותסמיה שלכן לחזר למצרים! שנאמר: (שמות ג,יח)*פרותסמיה. prothesmia [hemera]: יום שנקבע מראש. "דרך שלשת ימים נלך במדבר, וזבחנו ליי אלהינו". אמרו להם ישראל: וכשיצאנו, ברשות פרעה יצאנו, שנאמר: (במדבר לג,ג) "ממחרת הפסח יצאו בני ישראל ביד רמה". אמרו להם האקטורין: רוצין ולא רוצין, סופכם לקים דברי מלכות! עמדו עליהם ישראל, הכו מהם, פצעו מהם, הרגו מהם. הלכו והגידו לפרעה. אמר להן משה: חזרו לאחוריכם! כיון שתקעה קרן לחזר, התחילו מחסרי אמנה שבישראל מתלשין שערן ומקרעין כסותן, עד שאמר להם משה: מפי הקדש נאמר לי שאתם בני חורין. לפיכך נאמר: (שמות יד,ב) "וישבו ויחנו לפני פי החירת"."בין מגדל ובין הים". שם היתה גדלתן שלמצרים, שם היתה תפארתם, שם היתה מיומס שלהם,*maioumas: חג יווני-רומי שחגגו על שפת הים.  שם כנס יוסף את הכסף ואת הזהב, שנאמר: (בראשית מז,יד) "וילקט יוסף את כל הכסף הנמצא בארץ מצרים ובארץ כנען בשבר אשר הם שברים, ויבא יוסף את הכסף ביתה פרעה.""לפני בעל צפן". בעל צפון נשתיר מכל היראות,*היראות: האלילים. בשביל לפתות לבן שלמצריים, עליו הוא אומר: (איוב יב,כג) "משגיא לגוים ויאבדם, שטח לגוים וינחם."*משגיא: מרומם. "נכחו תחנו על הים." בשביל לפתות לבן שלמצרים.(שמות יד,ג) "ואמר פרעה לבני ישראל, נבכים הם בארץ, סגר עליהם המדבר!" אין "נבכים" אלא מטרפים, שנאמר: (יואל א,יח) "מה נאנחה בהמה, נבכו עדרי בקר". דבר אחר: "נבכים", אין נבוכין אלא מערבבין, שנאמר: (אסתר ג,טו) "והמלך והמן ישבו לשתות, והעיר שושן נבוכה." דבר אחר: "ואמר פרעה", ולא ידע מה אמר. אמר, משה הטען, ולא היה יודע להיכן מוליכן, שנאמר: (שמות יד,ג) "נבכים", ואין נבוכים אלא משה, שנאמר: (דברים לב,מט) "עלה אל הר העברים הזה, הר נבו". דבר אחר: "ואמר פרעה", ולא ידע מה אמר. אמר, עתידין ישראל לבכות במדבר, שנאמר: (במדבר יד,א) "ותשא כל העדה ויתנו את קולם ויבכו". דבר אחר: "ואמר פרעה", ולא ידע מה אמר. אמר, עתידין ישראל לנפל במדבר, שנאמר: (במדבר יד,כט) "במדבר הזה יפלו פגריכם"."סגר עליהם המדבר." כיון שראו ישראל את הים סוער ושונא רודף, הפכו פניהם למדבר. זמן להם המקום חיות רעות, ולא היו מניחות אותן לעבר, שנאמר: "סגר עליהם המדבר." ואין סגירה אלא חיה רעה, כענין שנאמר: *(דניאל ו,כג)** אלהי שלח מלאכו וסגר פי האריות ולא פגעו בי. "אלהי שלח מלאכה, וסגר פם אריותא ולא חבלוני".(שמות יד,ד) ["וחזקתי את לב פרעה, ורדף אחריהם, ואכבדה בפרעה ובכל חילו, וידעו מצרים כי אני יי, ויעשו כן."] "וחזקתי את לב פרעה", שהיה לבו חלוק, אם לרדף אם לא לרדף. "ואכבדה בפרעה ובכל חילו". פרעה התחיל בעברה תחלה, ממנו התחילה הפרענות: כיוצא בו את אומר: (בראשית ז,כג) "וימח את כל היקום אשר על פני האדמה, מאדם עד בהמה, עד רמש ועד עוף השמים". כיוצא בו את אומר: (דברים יג,טז) "הכה תכה את ישבי העיר ההוא לפי חרב, החרם אתה ואת כל אשר בה ואת בהמתה לפי חרב." כיוצא בו את אומר: (במדבר ה,כו) "וצבתה בטנה ונפלה ירכה",*צבתה: התנפחה. מאבר שהתחיל בעברה, ממנו התחילה הפרענות. אף כן אתה אומר: "ואכבדה בפרעה ובכל חילו", פרעה התחיל בעברה תחלה, ממנו התחילה הפרענות. והרי דברים קל וחמר: מה, אם מדת הפרענות מעוטה, מי שהתחיל בעברה תחלה, ממנו התחילה הפרענות, קל וחמר למדת הטובה מרבה.דבר אחר: "ואכבדה בפרעה", מגיד הכתוב, שכשהמקום נפרע מן המצרים, שמו מתגדל בעולם, שנאמר: (ישעיה סו,יט) "ושמתי בהם אות, ושלחתי מהם פליטים אל הגוים, תרשיש, פול ולוד, משכי קשת". ואומר: (ישעיה מה,יד) "כה אמר יי: יגיע מצרים וסחר כוש וסבאים, אנשי מדה,*סבאים: עם מבני כוש גבוהי קומה, השוכנים באתיופיה או בדרום ערב. עליך יעברו ולך יהיו, אחריך ילכו, בזקים יעברו, ואליך ישתחוו, אליך יתפללו, אך בך אל ואין עוד אפס אלהים." ואחריו מה הוא אומר? (ישעיה מה, טו) "אכן אתה אל מסתתר, אלהי ישראל מושיע." ואומר: (יחזקאל לח,כב) "ונשפטתי אתו בדבר ובדם, וגשם שוטף ואבני אלגביש,*אבני אלגביש: ברד. אש וגפרית אמטיר עליו ועל אגפיו, ועל עמים רבים אשר אתו." ואחר כך: (יחזקאל לח,כג) "והתגדלתי והתקדשתי, ונודעתי לעיני גוים רבים, וידעו כי אני יי." ואומר: (תהלים עו,ג) "ויהי בשלם סוכו ומעונתו בציון." ואומר: (תהלים עו,ד) "שמה שבר רשפי קשת, מגן וחרב ומלחמה סלה." מהו אומר? (תהלים עו,ב) "נודע ביהודה אלהים, בישראל גדול שמו.""וידעו מצרים כי אני יי". לשעבר לא היו יודעין את יי, אבל כן "וידעו מצרים כי אני יי"."ויעשו כן", להודיע חכמתם שלישראל, שלא אמרו 'היאך אנו חוזרין לאחורינו?' שלא לשבר לב טף ונשים שעמם. דבר אחר: "ויעשו כן." אמרו, רוצין ולא רוצין, אין לנו אלא דברי בן עמרם!(שמות יד,ה) ["ויגד למלך מצרים כי ברח העם, ויהפך לבב פרעה ועבדיו אל העם, ויאמרו: מה זאת עשינו, כי שלחנו את ישראל מעבדנו?"] "ויגד למלך מצרים". מי הגיד לו? האקטורין שלו.*אקטור. actor publicus: ממונה על העבדים של המדינה. ויש אומרים, דידוכיות היו לו.*דידוכיות. diadokhos: מחליף, משמר עולה אחרי הקודם. ויש אומרים, עמלק הגיד לו."כי ברח העם". וכי בורחים היו? והלא כבר נאמר: (במדבר לג,ג) "ממחרת הפסח יצאו בני ישראל ביד רמה לעיני כל מצרים"? ומה תלמד לומר "כי ברח העם"? אלא, מתוך שהכו את האקטורין, הלכו והגידו לפרעה, אמרו לו: הכו ממנו, פצעו ממנו, הרגו ממנו, ולא מחה אדם בידם! אין להם לא מושל ולא שר. כענין שנאמר: (משלי ל,כז) "מלך אין לארבה ויצא חצץ כלו.""ויהפך לבב פרעה ועבדיו אל העם ויאמרו: מה זאת עשינו כי שלחנו את ישראל מעבדנו?" לשעבר: (שמות י,ז) "ויאמרו עבדי פרעה אליו: עד מתי יהיה זה לנו למוקש?" ועכשו: "ויהפך לבב פרעה ועבדיו אל העם ויאמרו: מה זאת עשינו כי שלחנו את ישראל מעבדנו?" אמרו: אלו לקינו ולא שלחנו, כדי הוא לנו, אלא לקינו ושלחנו! או אלו לקינו ושלחנו, ולא נטל ממוננו, כדי הוא לנו, אלא לקינו ושלחנו ונטלו ממוננו!מושלו משל, למה הדבר דומה? לאחד שאמר לעבדו: צא והבא לי דג מן השוק! יצא והביא לו דג מבאיש.*מבאיש: מסריח. אמר לו: בגזרה שתאכל את הדג, או שתלקה מאה מכות, או שתתן מאה מנה! אמר: הריני אוכל. התחיל לאכל, ולא הספיק לגמר עד שאמר: הריני לוקה. לקה ששים או שבעים, לא הספיק לגמר עד שאמר: הריני נותן. נמצא אוכל את הדג, ולוקה, ונותן מאה מנה. כך נעשה למצרים: לקו, ושלחו, ונטל ממונם.דבר אחר: (שמות יד,ה) "ויהפך", מגיד הכתוב, שכשיצאו ישראל ממצרים, בטלה מלכותן שלמצרים, שנאמר "מעבדנו".דבר אחר: "מעבדנו." אמרו, עכשו יהו כל אמות העולם מקישות עלינו ואומרים: ומה, אם אלו שהיו ברשותם, הניחום והלכו להם! עכשו, היאך שולחים לארם נהרים ולארם צובא פקידים ושרי מסים להביא עבדים ושפחות? לכך, "ויהפך לבב פרעה". ללמדך שהיה פרעה שולט מסוף העולם ועד סופו, והיו לו שלטונין על העולם כלו, בשביל כבודן שלישראל. עליו הוא אומר: (תהלים קה,כ-כא) "שלח מלך ויתירהו, משל עמים ויפתחהו. שמו אדון לביתו ומשל בכל קנינו." וכן את מוצא, שכל אמה ששעבדה את ישראל שלטה מסוף העולם ועד סופו, בשביל כבודן שלישראל.במלכי אשור, מהו אומר? (ישעיה י,יד) "ותמצא כקן ידי לחיל העמים, וכאסף ביצים עזבות, כל הארץ אני אספתי, ולא היה נדד כנף ופצה פה ומצפצף."במלכי בבל, מהו אומר? (ירמיה כז,י) "והיה הגוי והממלכה אשר לא יעבדו אתו את נבוכדנאצר מלך בבל, ואת אשר לא יתן את צוארו בעל מלך בבל".במלכי מדי, מהו אומר? (דניאל ו,כו) "באדין דריוש מלכא כתב לכל עממיא אמיא ולשניא, די דירין בכל ארעא, שלמכון ישגא!"*אז דריוש המלך כתב: לכל העמים, האמות והלשונות אשר שוכנים בכל הארץ, שלומכם ירבה!.במלכי יון, מה הוא אומר? (דניאל ז,ב-ו) "חזה הוית בחזוי עם ליליא, וארו ארבע רוחי שמיא מגיחן לימא רבא. וארבע חיון רברבן סלקן מן ימא, שנין דא מן דא. קדמיתא כאריה וגפין די נשר לה, חזה הוית עד די מריטו גפה, ונטילת מן ארעא, ועל רגלין כאנש הקימת, ולבב אנש יהיב לה. וארו חיוה אחרי תנינה, דמיה לדב, ולשטר חד הקמת, ותלת עלעין בפמה בין שנה, וכן אמרין לה: קומי, אכלי בשר שגיא! באתר דנה, חזה הוית, וארו אחרי כנמר, ולה גפין ארבע די עוף על גבה, וארבעה ראשין לחיותא ושלטן יהיב לה."*רואה הייתי בחזיוני עם הלילה, והנה ארבע רוחות השמים מגיחות לים הגדול. וארבע חיות גדולות עולות מן הים, שונות זו מזו. הראשונה כאריה, וכנפים של נשר לה. רואה הייתי, עד אשר נמרטו כנפיה ונשאה מן הארץ, ועל רגלים כאדם העמדה, ולב אדם נתן לה. והנה חיה אחרת שניה, דומה לדב, ולצד אחד העמדה, ושלש צלעות בפיה בין שניה, וכך אומרים לה: קומי אכלי בשר הרבה. אחרי זה רואה הייתי, והנה אחרת כנמר, ולה כנפים ארבע של עוף על גבה, וארבעה ראשים לחיה, ושלטון נתן לה.במלכות רביעית, מהו אומר? (דניאל ז,כג) "כן אמר: חיותא רביעיתא מלכו רביעאה, תהוא בארעא די תשנא מן כל מלכותא, ותאכל כל ארעא ותדושנה ותדקנה."*כך אמר: החיה הרביעית, מלכות רביעית תהיה בארץ, אשר תהיה שונה מכל המלכיות, ותאכל כל הארץ ותדושנה ותשחקה. הא ללמדך, שכל אמה ואמה ששעבדה את ישראל, שלטה מסוף העולם ועד סופו, בשביל כבוד ישראל. דבר אחר: "ויהפך", אמרו, לא בשבילן היתה הטובה באה עלינו?רבי יוסה הגלילי אומר: מושלו משל, למה הדבר דומה? לאחד שנפל לו בית כור בירושה, ומכרה בדבר מועט. הלך הלוקח ופתח בה מעינות, ונטע בה גנות ופרדסים. התחיל המוכר נחנק. כך נעשה למצריים, ששלחו, ולא ידעו מה שלחו! עליהם פרש בקבלה: (שיר השירים ד,יג) "שלחיך פרדס רמונים עם פרי מגדים כפרים עם נרדים."דבר אחר: "מה זאת עשינו?" רבי שמעון בן יוחי אומר: מושלו משל, למה הדבר דומה? לאחד שנפלה לו פלטורין במדינת הים בירושה,*פלטורין. praetorium: ארמון. ומכרה בדבר מועט. והלך הלוקח וחפרה, ומצא בה תיסוריות שלכסף ושלזהב*תיסוריות. thesauros: מטמון, אוצר. ושלאבנים טובות ומרגליות. התחיל המוכר נחנק. כך נעשה למצריים, ששלחו, ולא ידעו מה שלחו, שנאמר: "מה זאת עשינו, כי שלחנו את ישראל מעבדנו?"(שמות יד,ו) ["ויאסר את רכבו, ואת עמו לקח עמו."] "ויאסר את רכבו". הוא בידו אסרו. דרך מלכים להיות עומדים, ואחרים מציעין להם,*מציעין: פורשים שמיכה כאוכף על הסוס. אבל כן הוא בידו אסרו. כיון שראו גדולי מלכות שהוא עומד ומציע לעצמו, עמד כל אחד ואחד והציע לעצמו.ארבעה אסרו בשמחה. אברהם אסר בשמחה, שנאמר: (בראשית כב,ג) "וישכם אברהם בבקר ויחבש את חמרו, ויקח את שני נעריו אתו ואת יצחק בנו, ויבקע עצי עלה, ויקם וילך אל המקום אשר אמר לו האלהים." יוסף אסר בשמחה, שנאמר: (בראשית מו,כט) "ויאסר יוסף מרכבתו, ויעל לקראת ישראל אביו גשנה, וירא אליו ויפל על צואריו, ויבך על צואריו עוד." בלעם אסר בשמחה, שנאמר: (במדבר כב,כא) "ויקם בלעם בבקר ויחבש את אתנו וילך עם שרי מואב." פרעה אסר בשמחה, שנאמר: "ויאסר את רכבו". תבא חבשה שחבש אברהם לילך לעשות רצון קונו, ותעמד על חבשה שחבש בלעם לילך לקלל את ישראל! תבא אסרה שאסר יוסף לעלות לקראת ישראל אביו, ותעמד על אסרה שאסר פרעה הרשע לילך לרדף אחר ישראל! דבר אחר: רבי שמעון בן יוחי אומר: תבא חרב יד ותעמד על חרב יד! תבא חרב יד שעשה אבינו אברהם לילך לשחט את בנו, ותעמד על חרב יד שעשה פרעה לילך לרדף אחר ישראל! לכך נאמר: (שמות טו,ט) "אריק חרבי, תורישמו ידי.""ואת עמו לקח עמו", לקחן עמו בדברים. אמר להם: דרך מלכים להיות מנהגין בסוף, וחילותיהם מקדמין לפניהם, אבל אני אקדם לפניכם, שנאמר: (שמות יד,י) "ופרעה הקריב". דרך מלכים, כל העם בוזזין ונותנין לפניו, ונוטל חלק בראש; אני אשוה לכם בבזה, שנאמר: (שמות טו,ט) "אחלק שלל". ולא עוד, אלא שאני פותח לכם אוצרות שלכסף ושלזהב, ושלאבנים טובות ומרגליות ומחלק לכם. לכך נאמר: (שמות יד,ו) "ואת עמו לקח עמו", לקחם עמו בדברים.(שמות יד,ז) "ויקח שש מאות רכב בחור, וכל רכב מצרים, ושלשם על כלו."  משלמי היו? אם תאמר, משלמצרים היו, והלא כבר נאמר: (שמות ט,ו) "וימת כל מקנה מצרים"! ואם תאמר, משלפרעה היו, והלא כבר נאמר: (שמות ט,ג) "הנה יד יי הויה במקנך אשר בשדה"! ואם תאמר, משלישראל היו, והלא כבר נאמר: (שמות י,כו) "וגם מקננו ילך עמנו, לא תשאר פרסה"! משלמי היו? הרי הוא אומר: (שמות ט,כ) "הירא את דבר יי מעבדי פרעה הניס את עבדיו ואת מקנהו אל הבתים." הא למדנו, שהירא את דבר יי מעבדי פרעה, הם היו תקלה לישראל. מכן היה רבי שמעון בן יוחי אומר: היפה שבגוים, הרג! והטוב שבנחשין, רצוץ את ראשו!*רצוץ: נפץ!.רבן שמעון בן גמליאל אמר: בא וראה עשרה וגדלה שלמלכות חיבת זו! שאין לה נומירון אחת בטלה,*נומירון. numerus: חטיבה צבאית. שכלן רצות ביום ובלילה, וכנגדן, שלמצרים כלן עומדות בטלות."ושלשם על כלו", אין שלישים אלא גבורים, שנאמר: (יחזקאל כג,כג) "שלשים וקרואים רכבי סוסים כלם." דבר אחר: "ושלשם על כלו", שהיו משלשין בזין.*משלשין בזין: מצויידים בנשק פי שלושה. רבי שמעון בן גמליאל אמר: זה השלישי שעל המרכבה. לשעבר, לא היו אלא שנים, ופרעה הוסיף עליהם עוד אחד, בשביל למהר לרדף אחרי ישראל. רבי אומר: אנטונינוס הוסיף עליהם עוד אחד.דבר אחר: "ושלשם", שלשה על כל אחד ואחד. ויש אומרים: שלשים על כל אחד ואחד. ויש אומרים: שלש מאות על כל אחד ואחד. ומנין היה פרעה יודע כמה מתו מישראל בשלשת ימי אפלה? אלא הוציא טומוסין שלהן,*טומוסין. רישומי מפקד. tomos: חתיכה, כרך של ספר. ולפי הטומוסין, הוציא עליהם חילים.*חילים: גדודי צבא. כיוצא בדבר דרש רבי ירמיה: (דברי הימים ב יד,י) "ויצא אליהם זרח הכושי, בחיל אלף אלפים ומרכבות שלש מאות". ולפי מרכבות, הוציא עליהם חילים. דבר אחר: "ושלשם על כלו", על מנת לכלות. לשעבר, (שמות א,כב) "כל הבן הילוד", אבל כן, "ושלשם על כלו", על מנת לכלות, שנאמר: (שמות טו,ט) "אריק חרבי, תורישמו ידי".(שמות יד,ח) ["ויחזק יי את לב פרעה מלך מצרים, וירדף אחרי בני ישראל, ובני ישראל יצאים ביד רמה."] "ויחזק יי את לב פרעה", שהיה לבו חלוק, אם לרדף, אם לא לרדף."וירדף אחרי בני ישראל". להודיע שבחן שלישראל, שאלו היתה אמה אחרת, לא היה פרעה רודף אחריה."ובני ישראל יצאים ביד רמה." מגיד הכתוב, שכשהיו המצרים רודפים אחרי ישראל, היו מנאצים ומחרפים ומגדפים,*מנאצים: מקללים. אבל ישראל מרוממים ומשבחים, ונותנים שיר ושבח, וגדלה תהלה ותפארת למי שהמלחמה שלו, כענין שנאמר: (תהלים קמט,ו) "רוממות אל בגרונם", במקום "חרב פיפיות בידם." (תהלים נז,ו) "רומה על השמים אלהים!" (ישעיה כה,ד) "יי אלהי אתה, ארוממך, אודה שמך! כי עשית פלא, עצות מרחק אמונה אמן." דבר אחר: "ובני ישראל יצאים ביד רמה", בריש גלי.*בריש גלי: בראש גלוי, בפומבי. דבר אחר: "ביד רמה", שהיתה ידן שלישראל רמה על מצרים.(שמות יד,ט) ["וירדפו מצרים אחריהם, וישיגו אותם חנים על הים, כל סוס רכב פרעה ופרשיו וחילו, על פי החירת, לפני בעל צפן."] "וירדפו מצרים אחריהם". מגיד שלא נכשל אחד מהן, שלא ינחשו ויחזרו להן לאחוריהן.וכן מצינו בכל מקום שהגוים מנחשים, שנאמר: (דברים יח,יד) "כי הגוים האלה, אשר אתה יורש אותם, אל מעננים ואל קסמים ישמעו".*מעננים: מנחשים את העתיד. (במדבר כב,ז) "וילכו זקני מואב וזקני מדין, וקסמים בידם". (במדבר לא,י) "ואת בלעם בן בעור הקוסם הרגו בני ישראל בחרב". מגיד שלא נכשל אחד מהן, שלא ינחשו ויחזרו להן לאחוריהן.(שמות יד,י) ["ופרעה הקריב, וישאו בני ישראל את עיניהם, והנה מצרים נסע אחריהם, וייראו מאד, ויצעקו בני ישראל אל יי."]  (שמות יד,ט-י) "וישיגו אותם חנים על הים, כל סוס רכב פרעה ופרשיו וחילו, על פי החירת לפני בעל צפן. ופרעה הקריב". הוא הקריב את הפרענות לבא עליו. כיון שראה פרעה, אמר, בעל צפון הסכים על גזרתי. אני חשבתי לאבדן במים, ובעל צפון הסכים על גזרתי. התחיל מזבח ומקטר ומנסך ומשתחוה לעבודה זרה שלו. לכך נאמר: (שמות יד,י) "ופרעה הקריב", לזבח ולקטר.דבר אחר: "ופרעה הקריב". מה שהלכו ישראל בשלשה ימים, הלכו האקטורים ביום ומחצה.*אקטור. actor publicus: ממונה על העבדים של המדינה. ומה שהלכו האקטורים ביום ומחצה, הלך פרעה ביום אחד, לכך נאמר "ופרעה הקריב"."וישאו בני ישראל את עיניהם". כיון שהכו את האקטורין, היו יודעין שסופן לרדף אחריהן."והנה מצרים נסע אחריהם". 'נוסעים' אין כתוב כן, אלא "נסע". מגיד שנעשו כלן טורמיות טורמיות כאיש אחד. מכן למדה מלכות להיות מנהגת טורמיות טורמיות.*טורמיות. turma: יחידה צבאית רומית של שלושים פרשים."וייראו מאד, ויצעקו בני ישראל אל יי." תפסו להם אמנות אבותם, אמנות אברהם, יצחק ויעקב. באברהם מהו אומר? (בראשית יב,י) "בית אל מים והעי מקדם, ויבן שם מזבח ליי, ויקרא בשם יי."*העי: עיר כנענית בנחלת בנימין. (בראשית כא,לג) "ויטע אשל בבאר שבע, ויקרא שם בשם יי אל עולם."ביצחק מהו אומר: (בראשית כד,סב-סג) "ויצחק בא מבוא באר לחי ראי והוא יושב בארץ הנגב. ויצא יצחק לשוח בשדה לפנות ערב". אין שיחה אלא תפלה, שנאמר: (תהלים נה,יח) "ערב ובקר וצהרים, אשיחה ואהמה, וישמע קולי." (תהלים קמב,ג) "אשפך לפניו שיחי, צרתי לפניו אגיד." (תהלים קב,א) "תפלה לעני כי יעטף, ולפני יי ישפך שיחו."ביעקב מהו אומר? (בראשית כח,יא) "ויפגע במקום וילן שם כי בא השמש", ואין פגיעה אלא תפלה, שנאמר: (ירמיה טז,יז) "ואתה אל תתפלל בעד העם הזה, ואל תשא בעדם רנה ותפלה, ואל תפגע בי".וכן הוא אומר: (ירמיה כז,יח) "יפגעו נא ביי צבאות לבלתי באו הכלים הנותרים בבית יי". וכן הוא אומר: (ישעיה מא,יד) "אל תיראי תולעת יעקב, מתי ישראל". מה תולעת זו, אינה מכה את הארז אלא בפה, כך אין להן לישראל אלא תפלה.וכן הוא אומר: (בראשית מח,כב) "ואני נתתי לך שכם אחד על אחיך, אשר לקחתי מיד האמרי בחרבי ובקשתי." וכי בחרבו ובקשתו לקחה? אלא לומר לך: "בחרבי", זו תפלה, "ובקשתי", זו בקשה.וכן הוא אומר: (בראשית מט,ט) "גור אריה יהודה, מטרף בני עלית, כרע רבץ כאריה, וכלביא מי יקימנו?" (דברים לג,ז) "וזאת ליהודה, ויאמר: שמע יי קול יהודה!"וכן ירמיה אומר: (ירמיה יז,ה) "ארור הגבר אשר יבטח באדם". ובתפלה מהו אומר? (ירמיה יז,ז) "ברוך הגבר אשר יבטח ביי, והיה יי מבטחו."וכן דוד אומר: (שמואל א יז,מה) "אתה בא אלי בחרב ובחנית ובכידון, ואנכי בא אליך בשם יי צבאות אלהי מערכות ישראל". ואומר: (תהלים כ,ח-י) "אלה ברכב ואלה בסוסים, ואנחנו בשם יי אלהינו נזכיר. המה כרעו ונפלו, ואנחנו קמנו ונתעודד. יי הושיעה! המלך יעננו ביום קראנו."וכן אסא אומר: (דברי הימים ב יד,יד) "ויקרא אסא אל יי אלהיו ויאמר: יי! אין עמך לעזר בין רב לאין כח, עזרנו יי אלהינו! כי עליך נשענו, ובשמך באנו על ההמון הזה, יי אלהינו, אתה, אל יעצר עמך אנוש!"במשה מהו אומר? (במדבר כ,יד-טז) "וישלח משה מלאכים מקדש אל מלך אדום: כה אמר אחיך ישראל: אתה ידעת את כל התלאה אשר מצאתנו. וירדו אבתינו מצרימה, ונשב במצרים ימים רבים, וירעו לנו מצרים ולאבתינו. ונצעק אל יי וישמע קלנו". אמרו להם: אתם מתגאין על מה שהוריש לכם אביכם, (בראשית כז,כב) "הקל קול יעקב", (דברים כו,ז) "וישמע יי את קלנו". ואנו מתגאים על מה שהוריש לנו אבינו, (בראשית כז,כב) "והידים ידי עשו." (בראשית כז,מ) "ועל חרבך תחיה". מהו אומר? (במדבר כ,יח) "ויאמר אליו אדום: לא תעבר בי! פן בחרב אצא לקראתך." ואף כן אתה אומר: "וייראו מאד, ויצעקו בני ישראל אל יי." תפשו להם אמנות אבותיהן, אמנות אברהם, יצחק ויעקב.(שמות יד,יא-יב) ["ויאמרו אל משה: המבלי אין קברים במצרים לקחתנו למות במדבר? מה זאת עשית לנו, להוציאנו ממצרים? הלא זה הדבר אשר דברנו אליך במצרים לאמר: חדל ממנו, ונעבדה את מצרים! כי טוב לנו עבד את מצרים ממתנו במדבר."] "ויאמרו אל משה: המבלי אין קברים במצרים?" מאחר שנתנו שאור בעסה, באו להן אצל משה, אמרו לו: "הלא זה הדבר אשר דברנו אליך במצרים?" וכי מה אמרו ישראל למשה במצרים? הרי הוא אומר: (שמות ה,כ-כא) "ויפגעו את משה ואת אהרן נצבים לקראתם, בצאתם מאת פרעה. ויאמרו אלהם: ירא יי עליכם וישפט!" היינו מצטערין על שעבודנו במצרים, מיתת אחינו באפלה קשה לנו משעבודנו במצרים. היינו מצטערין על מיתת אחינו באפלה, מיתתנו במדבר הזה קשה לנו ממיתת אחינו באפלה, שאחינו נספדו ונקברו, ואנו, תהי נבלתנו משלכת לחרב ביום ולקרח בלילה!(שמות יד,יג) ["ויאמר משה אל העם: אל תיראו! התיצבו וראו את ישועת יי אשר יעשה לכם היום! כי אשר ראיתם את מצרים היום, לא תספו לראתם עוד עד עולם."] "ויאמר משה אל העם: אל תיראו! התיצבו וראו את ישועת יי!" הרי משה מזרזן. להודיע חכמתו שלמשה, היאך היה עומד ומפיס לכל אותם האלפים והרבבות. עליו מפרש בקבלה: (קהלת ז,יט) "החכמה תעז לחכם מעשרה שליטים אשר היו בעיר.""התיצבו וראו את ישועת יי!" אמרו לו: אימתי? אמר להם: היום שרת עליכם רוח הקדש. שאין יציבה בכל מקום אלא רוח הקדש, שנאמר: (עמוס ט,א) "ראיתי את אדני נצב על המזבח ויאמר: הך הכפתור וירעשו הספים ובצעם בראש כלם ואחריתם בחרב אהרג" (שמואל א ג,י) "ויבא יי ויתיצב ויקרא כפעם בפעם: שמואל, שמואל!" (דברים לא,יד) "קרא את יהושע והתיצבו באהל מועד ואצונו". (שמות ב,ד) "ותתצב אחתו מרחק",למה היו ישראל דומין באותה שעה? ליונה שברחה מפני הנץ, ונכנסה לנקיק הסלע,*נקיק: סדק, בקע. והיה נחש נושף בה. תכנס לפנים, הרי הנחש, תצא לחוץ, הרי הנץ! כך היו ישראל אותה שעה: הים סוגר, ושונא רודף. מיד נתנו עיניהם בתפלה. עליהם מפרש בקבלה: (שיר השירים ב,יד) "יונתי בחגוי הסלע, בסתר המדרגה, הראיני את מראיך, השמיעני את קולך, כי קולך ערב, ומראיך נאוה." "כי קולך ערב", בתפלה, "ומראיך נאוה", בתלמוד תורה.דבר אחר: (שיר השירים ב,יד) "כי קולך ערב", בתפלה, "ומראיך נאוה", במעשה הטוב.דבר אחר: "התיצבו וראו את ישועת יי!" אמרו לו: אימתי? אמר להם: למחר! אמרו לו: רבנו משה! אין בנו כח לסבל! נתפלל משה באותה שעה, והראה להם המקום טורמיות טורמיות*טורמיות. turma: יחידה צבאית רומית של שלושים פרשים. שלמלאכי השרת עומדים עליהם, כענין שנאמר: (מלכים ב ו,טו-יז) "וישכם משרת איש האלהים לקום, ויצא, והנה חיל סובב את העיר וסוס ורכב, ויאמר נערו אליו: אהה אדני, איכה נעשה? ויאמר: אל תירא! כי רבים אשר אתנו מאשר אותם. ויתפלל אלישע ויאמר: יי! פקח נא את עיניו, ויראה! ויפקח יי את עיני הנער, וירא, והנה ההר מלא סוסים ורכב אש סביבת אלישע." כך נתפלל משה באותה שעה, והראה להם המקום טורמיות טורמיות שלמלאכי השרת עומדים עליהם. וכן הוא אומר: (תהלים יח,יג) "מנגה נגדו עביו עברו, ברד וגחלי אש." "עביו", כנגד טורמיות שלהן, "ברד", כנגד בלסטראות שלהן,*בלסטראות. ballistra: מכונה בצורת קשת לזריקת אבנים או חצים כבדים. "גחלי", כנגד טורמנטה שלהן,*טורמנטה. tormentum: מכונה לזריקת חיצים. tormenta: החיצים. "אש", כנגד הנפטה שלהן,*נפטה. naphta: חומר דלק שהיו טובלים בו חיצים בוערים. (תהלים יח,יד) "וירעם בשמים יי", כנגד אגפת תריסין ושיפת קלגסין שלהם.*שיפת קלגסין. חיכוך נעלי החיילים, caliga. "ועליון יתן קלו", כנגד צחצוח חרבות שלהם, (תהלים יח,טו) "וישלח חציו ויפיצם", כנגד חצים שלהם, "וברקים רב ויהמם", כנגד צוחה שלהם.דבר אחר: (תהלים יח,טו) "וישלח חציו ויפיצם", שהיו חצים מפזרים אותם, וברקים מכנסין אותן. "ויהמם", הממם וערבבם. נטל סגניות שלהם,*סגניות. signa: דגלים להעברת פקודות בקרב. ולא היו יודעים מה היו עושים.דבר אחר: (תהלים יח,טו) "ויהמם". אין הממה אלא מגפה, כענין שנאמר: (דברים ז,כג) "ונתנם יי אלהיך לפניך, והמם מהומה גדלה עד השמדם.""כי אשר ראיתם את מצרים". בשלשה מקומות הזהיר המקום לישראל שלא לחזר למצרים, שנאמר: "כי אשר ראיתם את מצרים היום, לא תספו לראתם עוד עד עולם." (דברים יז,טז) "ויי אמר לכם: לא תספון לשוב בדרך הזה עוד." (דברים כח,סח) "והשיבך יי מצרים באניות, בדרך אשר אמרתי לך: לא תסיף עוד לראתה".הא בשלשתן חזרו, ובשלשתם נפלו. הראשונה בימי סנחריב, שנאמר: (ישעיה לא,א) "הוי הירדים מצרים לעזרה! על סוסים ישענו, ויבטחו על רכב כי רב, ועל פרשים כי עצמו מאד, ולא שעו על קדוש ישראל, ואת יהוה לא דרשו." השנית בימי יוחנן בן קרח, שנאמר: (ירמיה מב,טז) "והיתה החרב אשר אתם יראים ממנה, שם תשיג אתכם בארץ מצרים, והרעב אשר אתם דאגים ממנו, שם ידבק אחריכם מצרים, ושם תמתו." והשלישית בימי טריאנוס.*טריאנוס. Traianus קיסר רומי. בימי מרד התפוצות, בשנת . בשלשתן חזרו ובשלשתן נפלו.ארבע כתות נעשו ישראל על הים: אחת אומרת: נפל לים! ואחת אומרת: נחזר למצרים! ואחת אומרת: נעשה מלחמה כנגדן! ואחת אומרת: נצטוח כנגדן!*נצטוח: נצעק. זאת שאמרה 'נפל לים', נאמר להם: "התיצבו וראו את ישועת יי אשר יעשה לכם היום"; זו שאמרה 'נחזר למצרים', נאמר להם: "כי אשר ראיתם את מצרים היום, לא תספו לראתם עוד עד עולם"; זו שאמרה 'נעשה מלחמה כנגדן', נאמר להם: "יי ילחם לכם"; זו שאמרה 'נצטוח כנגדן', נאמר להם: "ואתם תחרשון."(שמות יד,יד) ["יי ילחם לכם, ואתם תחרשון."] "יי ילחם לכם". לא לשעה, אלא עד עולם יי ילחם לכם.רבי מאיר אומר: "יי ילחם לכם, ואתם תחרשון." אם כשתהיו עומדים ושותקין, "יי ילחם לכם", קל וחמר יי ילחם לכם כשתהיו נותנין לו שבח והודיה!רבי אומר: "יי ילחם לכם", המקום יעשה לכם נסים וגבורות, ואתם עומדין ושתוקין.*ושתוקין=ושותקים. בלשון חכמים הבינוני הפעול משמש לפעמים במשמעות של בינוני פועל. אמרו ישראל למשה: רבנו משה! ומה עלינו לעשות? אמר להם: אתם תהו מרוממין ומפארין ומשבחין, ונותנין שיר שבח וגדלה ותפארת ונצח וההוד למי שהמלחמות שלו! כענין שנאמר: (תהלים קמט,ו) "רוממות אל בגרונם וחרב פיפיות בידם." (תהלים נז,ו) "רומה על השמים אלהים, על כל הארץ כבודך!" (ישעיה כה,א) "יי אלהי אתה! ארוממך, אודה שמך, כי עשית פלא, עצות מרחק, אמונה אמן."באותה שעה, פתחו ישראל פיהם, ואמרו שירה: (שמות טו,א) "אשירה ליי, כי גאה גאה!"(שמות יד,טו) "ויאמר יי אל משה: מה תצעק אלי? דבר אל בני ישראל ויסעו!"  רבי יהושע אומר: אין להם לישראל אלא לסע בלבד.רבי אלעזר אומר: בני נתונים בצרה! הים סוגר, ושונא רודף, ואתה עומד ומרבה בתפלה! "מה תצעק אלי?" שהיה אומר: יש שעה לקצר, ויש שעה להאריך. (במדבר יב,יג) "אל נא רפא נא לה", הרי זה לקצר. (דברים ט,יח) "ואתנפל לפני יי כראשנה ארבעים יום", הרי זה להאריך.רבי מאיר אומר: אם לאדם יחיד עשיתי לו ים יבשה, שנאמר: (בראשית א,ט) "ויאמר אלהים: יקוו המים!"*יקוו: יתכנסו. לעדת קדושים אלו, איני עושה להם את הים יבשה? "מה תצעק אלי? דבר אל בני ישראל ויסעו!"רבי ישמעאל אומר: "מה תצעק אלי", בזכות ירושלים אני אקרע להם את הים, שנאמר: (ישעיה נא,ט-י) "עורי, עורי! לבשי עז זרוע יי! עורי כימי קדם, דרות עולמים! הלוא את היא המחצבת רהב, מחוללת תנין?*את היא המחצבת רהב: את, זרוע ה', הורגת את רהב, שר של ים שרצה להציף את הארץ. הלוא את היא המחרבת ים, מי תהום רבה,*המחרבת ים: מייבשת את הים. השמה מעמקי ים דרך לעבר גאולים?" דבר אחר: עושה אני הבטחה שהבטחתי את אבותיהן, שנאמר: (בראשית מח,כא) "והיה אלהים עמכם והשיב אתכם אל ארץ אבתיכם."רבי עקיבה אומר: בזכות יעקב אביהן אני קורע להם את הים, שנאמר: (בראשית כח,יד) "והיה זרעך כעפר הארץ, ופרצת ימה וקדמה".רבי יהודה בן בתירה אומר: כבר עשיתי הבטחה שהבטחתי את אבותיהן, שנאמר: (שמות יד,כא) "וישם את הים לחרבה ויבקעו המים." (שמות יד,כט) "ובני ישראל הלכו ביבשה בתוך הים"רבי שמעון בן יוחי אומר: כבר חמה ולבנה מעידין עליהן, שנאמר: (ירמיה לא,לד) "כי כה אמר יי, נתן שמש לאור יומם, חקת ירח וכוכבים לאור לילה, רגע הים ויהמו גליו, יי צבאות שמו."רבי בניה אומר: בזכות מצוה שעשה אביהם אברהם אני קורע להם את הים, שנאמר: (בראשית כב,ג) "ויבקע עצי עלה ויקם וילך אל המקום אשר אמר לו האלהים." ונאמר (שמות יד,כא) "ויבקעו המים".שמעון התימני אומר: "בזכות המילה אני קורע להם את הים, שנאמר: (ירמיה לג,כה) "כה אמר יי: אם לא בריתי יומם ולילה, חקות שמים וארץ לא שמתי." אי זו היא ברית שהיא נוהגת ביום ובלילה? אין את מוצא אלא מילה.רבי אבטולס הזקן אומר: מושלו משל, למה הדבר דומה? למלך שכעס על בנו, וטרדו.*טרדו: גרש אותו מביתו. נכנס אפיטרופסו לבקש הימנו.*אפיטרופוס. epitropos: ממונה על רכוש, או על חינוכו של ילד. אמר לו: כלום את מבקש ממני, לא מפני בני? כבר נרציתי לבני! "דבר אל בני ישראל ויסעו!" "דבר אל בני ישראל ויסעו!" אמש היה אומר: (שמות ה,כג) "ומאז באתי אל פרעה לדבר בשמך, הרע לעם הזה", ועכשו את עומד ומרבה בתפלה! "מה תצעק אלי? דבר אל בני ישראל ויסעו!"רבי אומר: "דבר אל בני ישראל ויסעו", יסיעו דברים מלבן! אמש היו אומרים: (שמות יד,יא) "המבלי אין קברים במצרים", ועכשו אתה עומד ומרבה בתפלה! "מה תצעק אלי? דבר אל בני ישראל ויסעו!" יסיעו דברים מלבן!וחכמים אומרים: למען שמו עשה עמהם, שנאמר: (ישעיה מח,יא) "למעני למעני אעשה, כי איך יחל? וכבודי לאחר לא אתן." (ישעיה סג,יב) "בוקע מים מפניהם", מפני מה? כדי "לעשות לו שם עולם".רבי אומר: כדי היא האמנה שהאמינו בי, שאקרע להם את הים, שנאמר: (שמות יד,ב) "וישבו ויחנו לפני פי החירת".רבי אלעזר בן עזריה אומר: בזכות אברהם אביהם אני קורע להם את הים, שנאמר: (תהלים קה,מב-מג) "כי זכר את דבר קדשו את אברהם עבדו. ויוצא עמו בששון, ברנה את בחיריו."רבי אלעזר איש כפר תותא אומר: בזכות השבטים אני קורע להם את הים, שנאמר: (חבקוק ג,יד) "נקבת במטיו ראש פרזו,*נקבת במטיו ראש פרזו: דקרת בחניתותיהם את ראשי שליטיו. אבל רבי אלעזר דורש מטיו, שבטים. יסערו להפיצני, עליצתם כמו לאכל עני במסתר."*יסערו להפיצני, עליצתם כמו לאכל עני במסתר: האיבים מסתערים להפיץ את ישראל ושמחים כמו שודד הגוזל עני בלי שיראו אותו. מהו אומר? (תהלים קלו,יג) "לגזר ים סוף לגזרים".שמעיה אומר: כדי היא האמנה שהאמין בי אברהם אביהם, שאקרע להם את הים, שנאמר: (בראשית טו,ו) "והאמן ביי, ויחשבה לו צדקה."אבטליון אומר: כדי היא האמנה שהאמינו בי, שאקרע להם את הים, שנאמר: (שמות ד,לא) "ויאמן העם, וישמעו כי פקד יי את בני ישראל, וכי ראה את ענים, ויקדו וישתחוו."שמעון איש קטרון אומר: בזכות עצמות יוסף אני קורע להם את הים, שנאמר: (בראשית לט,יב) "ויעזב בגדו בידה, וינס ויצא החוצה." ואומר (תהלים קיד,ג) "הים ראה וינס".רבי נתן אומר משום אבא יוסה המחוזי: והלא כבר הכתבתי: (במדבר יב,ז) "בכל ביתי נאמן הוא"! את ברשותי, והים ברשותי, ואני עשיתיך גזבר עליו.*גזבר. מן הפרסית ganzabara: נושא האוצר. ממונה.רבי חנניה בן חלכיסי אומר:*במכילתא דרבי שמעון בן יוחי: בן נכוסא. והלא כבר הכתבתי: (משלי יז,יז) "אח לצרה יולד"! אח אני לישראל בשעת צרתן. אחים, אלו ישראל, שנאמר: (תהלים קכב,י) "למען אחי ורעי, אדברה נא שלום בך."רבי שמעון בן יהודה אומר: "מה תצעק אלי?" כבר צעקתם קדמה לצעקתך, שנאמר: (שמות יד,י) "וייראו מאד ויצעקו בני ישראל אל יי."רבי אחא אומר: אלולי צעקתך, כבר אבדתי אותם מן העולם, שנאמר: (תהלים קו,כג) "ויאמר להשמידם, לולי משה בחירו עמד בפרץ לפניו, להשיב חמתו מהשחית."רבי אלעזר המודעי אומר: "מה תצעק אלי?" על בני אני צריך צווי? (ישעיה מה,יא) "על בני ועל פעל ידי תצוני." והלא כבר מוכנים הם לפני מששת ימי בראשית, שנאמר: (ירמיה לא,לה) "אם ימשו החקים האלה מלפני, נאם יי, גם זרע ישראל ישבתו מהיות גוי לפני כל הימים."אחרים אומרים: כדי היא האמנה שהאמינו בי שאקרע להם את הים, שלא אמרו למשה: היאך אנו יוצאים למדבר ואין בידינו מחיה לדרך? אלא האמינו והלכו אחרי משה. עליהם מפרש בקבלה: (ירמיה ב,ב) "הלך וקראת באזני ירושלם לאמר: כה אמר יי: זכרתי לך חסד נעוריך, אהבת כלולתיך, לכתך אחרי במדבר, בארץ לא זרועה." מה שכר נטלו על כך ? (ירמיה ב,ג) "קדש ישראל ליי, ראשית תבואתה, כל אכליו יאשמו, רעה תבא אליהם, נאם יי."רבי יוסה הגלילי אומר: כבר הר המוריה נעקר ממקומו, ומזבחו שליצחק מכון הבנוי עליו, ומערכתו הערוכה עליו, ויצחק כאלו עקוד ונתון על המזבח, ואברהם כאלו פשט ידו ולקח את המאכלת לשחט את בנו,*המאכלת: סכין השחיטה. שנאמר: (בראשית כב,י) "וישלח אברהם את ידו, ויקח את המאכלת לשחט את בנו." אמר המקום למשה: משה! בני נתונים בצרה, והים סוגר, ושונא רודף, ואתה עומד ומאריך בתפלה! אמר לפניו: ומה עלי לעשות? אמר לו: (שמות יד,טז) "ואתה, הרם את מטך, ונטה את ידך על הים, ובקעהו! ויבאו בני ישראל בתוך הים ביבשה." ואתה תהי מרומם ומשבח, ונותן שיר ושבח והודאה, וגדלה ותפארת והוד והלל למי שהמלחמות שלו.(שמות יד,טז) ["ואתה, הרם את מטך, ונטה את ידך על הים ובקעהו! ויבאו בני ישראל בתוך הים ביבשה."] "ואתה הרם את מטך". עשרה נסים נעשו לישראל על הים: נבקע הים ונעשה כמין כפה, שנאמר: (חבקוק ג,יד) "נקבת במטיו ראש פרזו יסערו להפיצני". נחלק לשנים, שנאמר: (שמות יד,טז) "ונטה את ידך על הים ובקעהו". נעשה יבשה, שנאמר: (שמות יד,כט) "ובני ישראל הלכו ביבשה". נעשה כמין טיט, שנאמר: (חבקוק ג,טו) "דרכת בים סוסיך חמר מים רבים." נעשה פרורין פרורין, שנאמר: (תהלים עד,יג) "אתה פוררת בעזך ים". נעשה סלעים סלעים, שנאמר: (תהלים עד,יג) "שברת ראשי תנינים על המים." נעשה גזרים גזרים, שנאמר: (תהלים קלו,יג) "לגזר ים סוף לגזרים". נעשה ערמות, שנאמר: (שמות טו,ח) "וברוח אפיך נערמו מים". נעשו כמו נד, שנאמר: (שמות טו,ח) "נצבו כמו נד נזלים". יצאו להם זכרי מים מתוקים מתוך מלוחים, שנאמר: (תהלים עח,טז) "ויוצא נוזלים מסלע, ויורד כנהרות מים." קפא הים משני חלקים, ונעשה כמין בולוס שלזכוכית, שנאמר: (שמות טו,ח)*בולוס. bolos: כדור. "קפאו תהמת בלב ים."(שמות יד,יט) "ויסע מלאך האלהים ההלך לפני מחנה ישראל, וילך מאחריהם, ויסע עמוד הענן מפניהם, ויעמד מאחריהם."  רבי יהודה אומר: הרי זה מקרא עשיר במקומות הרבה.מושלו משל, למה הדבר דומה? לאחד שהיה מהלך בדרך, והיה בנו מהלך לפניו. באו לסטים לשבותו מלפניו, נטלו מלפניו ונתנו לאחריו. בא הזאב, נטלו מאחריו ונתנו מלפניו. באו לסטים מלפניו וזאבים מאחריו, נטלו ונתנו על זרועותיו, שנאמר: (הושע יא,ג) "ואנכי תרגלתי לאפרים, קחם על זרועתיו, ולא ידעו כי רפאתים". התחיל הבן מצטער מפני החמה, פרש עליו בגדו, שנאמר: (תהלים קה,לט) "פרש ענן למסך, ואש להאיר לילה." רעב, האכילו לחם, שנאמר: (שמות טז,ד) "הנני ממטיר לכם לחם מן השמים". צמא, השקהו מים, שנאמר: (תהלים עח,טז) "ויוצא נוזלים מסלע", ואין נוזלים אלא מים חיים, שנאמר: (שיר השירים ד,טו) "מעין גנים, באר מים חיים, ונזלים מן לבנון." ואומר (משלי ה,טו) "שתה מים מבורך, ונזלים מתוך בארך."שאל רבי נתן את רבי שמעון בן יוחי: בכל מקום מהו אומר? (בראשית טז,ז) "וימצאה מלאך יי". (בראשית טז,ט) "ויאמר לה מלאך יי", (שמות ג,ב) "וירא מלאך יי", וכן הוא אומר: (שמות יד,יט) "ויסע מלאך האלהים"! אמר לו: אין 'אלהים' בכל מקום אלא דין. מגיד הכתוב, שהיו ישראל נתונים בדין באותה שעה, אם להנצל, אם לאבד עם מצרים.(שמות יד,כ) ["ויבא בין מחנה מצרים ובין מחנה ישראל, ויהי הענן והחשך ויאר את הלילה, ולא קרב זה אל זה כל הלילה."] "ויבא בין מחנה מצרים ובין מחנה ישראל, ויהי הענן והחשך", "הענן", על ישראל, "והחשך" על מצרים. מגיד הכתוב שכל זמן שהיו ישראל נתונין באורה, היו מצרים נתונין באפלה, שנאמר: (שמות י,כג) "לא ראו איש את אחיו, ולא קמו איש מתחתיו שלשת ימים". וכן את מוצא לעתיד לבא, מהו אומר? (ישעיה ס,א) "קומי אורי! כי בא אורך, וכבוד יי עליך זרח." מפני מה? (ישעיה ס,ב) "כי הנה החשך יכסה ארץ, וערפל לאמים, ועליך יזרח יי, וכבודו עליך יראה." ולא עוד, אלא כל מי שהוא נתון באפלה רואה כל מי שהוא נתון באורה, שהיו מצרים שרויים באפלה רואים את ישראל, שהיו נתונין באורה, אוכלים ושותים ושמחים. והיו מזרקין בהן בחצין ובאבני בליסטריות,*בליסטריות. ballistra: מכונת מלחמה לזרוק אבנים גדולות. ומלאך וענן מקבלין, שנאמר: (בראשית טו,א) "אל תירא אברם! אנכי מגן לך, שכרך הרבה מאד!" (שמואל ב כב,ג) "מגני וקרן ישעי, משגבי ומנוסי, משעי! מחמס תשעני." (שמואל ב כב,לא) "מגן הוא לכל החסים בו.""ולא קרב זה אל זה כל הלילה." מגיד הכתוב, שהיה המצרי עומד, ואינו יכל לישב, יושב, ואינו יכל לעמד, פרוק, ואינו יכל לטען,*פרוק: בינוני פעול בלשון חכמים = בינוני פועל פורק. טוען, ואינו יכל לפרק, מפני שהוא מש באפלה, שנאמר: (שמות י,כא) "וימש חשך." דבר אחר: "ולא קרב זה אל זה כל הלילה." לא קרב מחנה מצרים אצל מחנה ישראל, ולא מחנה ישראל אצל מחנה מצרים.(שמות יד,כא) ["ויט משה את ידו על הים, ויולך יי את הים ברוח קדים עזה כל הלילה, וישם את הים לחרבה, ויבקעו המים."] "ויט משה את ידו על הים". התחיל הים עומד כנגדו, אמר לו בשם הקדש, ולא קבל עליו. הראהו את המטה, ולא קבל עליו, עד שנגלה עליו הקדש בכבודו. כיון שנגלה עליו הקדש, התחיל בורח. אמר לו: מפני מה אתה בורח? מפני מלכו שלעולם, שנאמר: (תהלים קיד,ג) "הים ראה וינס". מושלו משל, למה הדבר דומה? למלך שהיו לו שתי גנות, זו לפנים מזו. מכר את הפנימית, ובא הלוקח לכנס, ולא הניחו השומר. אמר לו בשם המלך, ולא קבל עליו. הראה לו את הטבעת, ולא קבל עליו. עד שנהג המלך ובא. התחיל השומר בורח. אמר לו: כל היום הייתי אומר לך בשם המלך, ולא קבלת עליך, והראיתי אותך את טבעתו ולא קבלת, עכשו, מפני מה אתה בורח? אמר לו: לא מפניך אני בורח, אלא מפני המלך! כך בא משה ועמד על הים. אמר לו משה בשם הקדש, ולא קבל עליו, הראהו המטה, ולא קבל. עד שנגלה עליו הקדש בכבודו, התחיל הים בורח, שנאמר: (תהלים קיד,ג) "הים ראה וינס". אמר לו: כל היום הייתי אומר לך בשם הקדש, ולא קבלת עליך, ועכשו, (תהלים קיד,ה) "מה לך הים כי תנוס? אמר לו: לא מפניך, בן עמרם, אני בורח, אלא (תהלים קיד,ז) "מלפני אדון חולי ארץ, מלפני אלוה יעקב.""ויולך יי את הים ברוח קדים עזה כל הלילה", בעזה שברוחות. ואי זו זו? זו רוח קדים.וכן את מוצא, שלא נפרע המקום מדור המבול ומאנשי סדום, אלא ברוח קדים, שנאמר: (איוב ד,ט) "מנשמת אלוה יאבדו, ומרוח אפו יכלו." "מנשמת אלוה יאבדו", זה דור המבול; "ומרוח אפו יכלו", אלו אנשי סדום.וכן את מוצא באנשי מגדל, שלא נפרע המקום מהם אלא ברוח קדים, שנאמר: (בראשית יא,ט) "ומשם הפיצם יי על פני כל הארץ." ואין 'הפצה' אלא רוח קדים, שנאמר: (ירמיה יח,יז) "כרוח קדים אפיצם".וכן במצרים, שלא נפרע מהם המקום אלא ברוח קדים, שנאמר: (שמות י,יג) "ויי נהג רוח קדים בארץ כל היום ההוא וכל הלילה, הבקר היה ורוח הקדים נשא את הארבה."וכן את מוצא, שלא נפרע המקום משבט יהודה ובנימין אלא ברוח קדים, שנאמר: (הושע יג,טו) "כי הוא בין אחים יפריא, יבוא קדים רוח יי ממדבר עלה, ויבוש מקורו ויחרב מעינו, הוא ישסה אוצר כל כלי חמדה."*ישסה: ישדוד.וכן את מוצא, שלא נפרע המקום מעשרת השבטים, אלא ברוח קדים, שנאמר: (משלי מח,ח) "ברוח קדים תשבר אניות תרשיש."וכן את מוצא בצור, שלא נפרע מהם המקום אלא ברוח קדים, שנאמר: (יחזקאל כז,כו) "רוח הקדים שברך בלב ימים."וכן את מוצא, שאין המקום עתיד לפרע ממלכות העליזה, אלא ברוח קדים, שנאמר: (תהלים מח,י) "ברוח קדים תשבר אניות תרשיש."וכן את מוצא, שאין המקום עתיד לפרע מן הרשעים בגיהנם, אלא ברוח קדים, שנאמר: (ישעיה ל,לג) "כי ערוך מאתמול תפתה, גם היא למלך הוכן העמיק הרחב, מדרתה אש ועצים הרבה, נשמת יי כנחל גפרית בערה בה." וכן את אומר: (ישעיה כז,י) "הגה ברוחו הקשה ביום קדים." אף כן אתה אומר: (שמות יד,כא) "ויולך יי את הים ברוח קדים עזה", בעזה שברוחות, ואי זו זו? זו רוח קדים."וישם את הים לחרבה", עשאו כמין חרבה."ויבקעו המים." כל מים שבעולם נבקעו. ומנין אתה אומר, אף המים שבבורות, ושבשיחין, ושבמערות, ושבכד, ושבכוס, ושבצלוחית, ושבחבית, נבקעו? שנאמר "ויבקעו המים." 'ויבקע הים' אין כתוב כן, אלא "ויבקעו המים", מלמד שכל המים שבעולם נבקעו.ומנין אתה אומר, אף המים העליונים והתחתונים נבקעו? שנאמר: (תהלים עז,יז) "ראוך מים, אלהים, ראוך מים, יחילו, אף ירגזו תהמות." "ראוך מים יחילו", אלו העליונים; "אף ירגזו תהמות", אלו התחתונים. וכן הוא אומר: (תהלים עז,יח) "זרמו מים עבות, קול נתנו שחקים, אף חצציך יתהלכו."*חצציך: הברקים שלך. קול נתנו שחקים", אלו העליונים; "אף חצציך יתהלכו", אלו התחתונים. ואומר: (תהלים מב,י) "תהום אל תהום קורא לקול צנוריך", ואומר: (חבקוק ג,י) "ראוך, יחילו הרים, זרם מים עבר, נתן תהום קולו, רום ידיהו נשא." וכשחזרו, כל המים שבעולם חזרו, שנאמר: (שמות יד,כח) "וישבו המים". כל המים שבעולם שבו.(שמות יד,כב) ["ויבאו בני ישראל בתוך הים ביבשה, והמים להם חומה מימינם ומשמאלם."] "ויבאו בני ישראל בתוך הים ביבשה." רבי מאיר אומר בלשון אחד, ורבי יהודה אומר בלשון אחר. רבי מאיר אומר: כשעמדו שבטים על הים, זה אומר: אני ארד, וזה אומר: אני ארד! מתוך שהיו עומדין וצוהבין,*צוהבין: מקנאים. קפץ שבטו שלבנימין וירד לים תחלה, שנאמר: (תהלים סח,כח) "שם בנימן צעיר רדם, שרי יהודה רגמתם, שרי זבלון, שרי נפתלי. צוה אלהיך עזך, עוזה אלהים זו פעלת לנו." אל תקרי "רדם" אלא 'רד ים!' התחילו שרי יהודה מרגמין אותם באבנים, שנאמר: (תהלים סח,כח) "שרי יהודה רגמתם".מושלו משל, למה הדבר דומה? למלך שהיו לו שני בנים, אחד גדול ואחד קטן. אמר לקטן שיעמידנו עם הנץ החמה, אמר לגדול שיעמידנו בשלוש שעות.*בשלוש שעות זמניות אחרי הנץ החמה, בערך בתשע בבוקר. בא הקטן להעמידו עם הנץ החמה, ולא הניחו הגדול. אמר לו: "לא אמר לי אלא עד שלוש שעות!" והקטן אמר: "לא אמר לי אלא עם הנץ החמה!" מתוך שהיו עומדין וצוהבין, ננער אביהם. אמר להם: "בני! מכל מקום, שניכם לא כונתם אלא לכבודי. אף אני לא אקפח שכרכם."כך מה שכר נטלו שבטו שלבנימן, שירד לים תחלה? שרת שכינה בחלקו, שנאמר: (בראשית מט,כו) "בנימין זאב יטרף". ואומר (דברים לג,יב) "לבנימן אמר: ידיד יי ישכן לבטח עליו, חפף עליו כל היום, ובין כתפיו שכן." מה שכר נטלו על כך שבטו שליהודה? זכה למלכות, שנאמר: "שרי יהודה רגמתם", (תהלים סח,כח) ואין רגימה אלא מלכות, שנאמר: (דניאל ה,כט)** אז אמר בלשאצר, והלבישו את דניאל ארגמן, ורביד של זהב על צוארו, והכרזו עליו שיהיה מושל שלישי במלכות. "באדין אמר בלשאצר, והלבשו לדניאל ארגונא, והמניכא די דהבא על צוארה, והכרזו עלוהי, די להוא שליט תלתא במלכותא." "שרי זבלון שרי נפתלי", מלמד שכשם שעשה המקום נסים לישראל על הים, על ידי שבט יהודה ובנימין, כך נעשו נסים לישראל על ידי שבט זבלון ונפתלי בימי דבורה וברק, שנאמר: (שופטים ד,ו-ז) "ותשלח ותקרא לברק בן אבינעם מקדש נפתלי, ותאמר אליו: הלא צוה יי אלהי ישראל: לך ומשכת בהר תבור, ולקחת עמך עשרת אלפים איש מבני נפתלי ומבני זבלון. ומשכתי אליך אל נחל קישון את סיסרא שר צבא יבין". ואומר: (שופטים ה,יח) "זבלון עם חרף נפשו למות, ונפתלי על מרומי שדה."רבי יהודה אומר: כשעמדו שבטים על הים, זה אומר: אני ארד, וזה אומר: אני ארד! שנאמר: (הושע יב,א) "סבבני בכחש אפרים, ובמרמה בית ישראל". מתוך שהיו עומדין ונוטלין עצה, קפץ נחשון בן עמינדב ונפל לו לגלי הים. עליו הוא אומר: (תהלים סט,ב) "הושיעני אלהים! כי באו מים עד נפש." (תהלים סט,ג) "טבעתי ביון מצולה, ואין מעמד, באתי במעמקי מים, ושבלת שטפתני."*שבלת: זרם חזק של מים. (תהלים סט,טז) "אל תשטפני שבלת מים, ואל תבלעני מצולה, ואל תאטר עלי באר פיה."*תאטר: תסגור. באותה שעה אמר לו המקום למשה: משה! ידידי משקע במים, והים סוגר, ושונא רודף, ואתה עומד ומרבה בתפלה! אמר לו משה: ומה עלי לעשות? אמר לו: (שמות יד,טז) "ואתה, הרם את מטך ונטה את ידך על הים ובקעהו, ויבאו בני ישראל בתוך הים ביבשה." ומה אמרו ישראל על הים? (שמות טו,יח) "יי ימלך לעלם ועד!" אמר הקדש: מי שהמליכני על הים, אעשנו מלך על ישראל.כבר היה רבי טרפון וזקנים יושבין בצלו שלשובך ביבנה, ונשאלה לפניהם שאלה זו: (בראשית לז,כה) "וגמליהם נשאים נכאת*נכאת: מזוהה כאחד ממיני הקדד, Astragalus tragacantha. וצרי*צרי: שרף של אפרסמון, Commiphora opobalsamum. ולט,*לט: לוטם שעיר, Cistus villosus. הולכים להוריד מצרימה." להודיע זכותן שלצדיקים, כמה מסיעתן. שאלו ירד הידיד האהוב הזה עם הערביים, לא היו ממיתין אותו מריח הגמלים ומריח העטרן?*עטרן: נוזל חום כהה הדומה לזפת, שמפיקים אותו מזיקוק עצים, במיוחד מעץ אורן ודומיו, שימש למאור, אבל בעל ריח רע. אלא זמן לו המקום שקים מלאים כל טוב ובשמים, שלא ימות מריח הגמלים ומריח העטרן. אמרו לו: רבנו! למדנו, השותה מים לצמאו, כיצד הוא מברך? אמר להם: אומר אני, 'בורא נפשות וחסרונן'. אמרו לו: למדתנו רבנו. אמרו לו: רבנו! למדנו באי זו זכות זכה יהודה למלכות? אמר להם: אמרו אתם! אמרו לו: בזכות שאמר: (בראשית לז,כו) "מה בצע כי נהרג את אחינו וכסינו את דמו." אמר להם: דיה להצלה שתכפר על המכירה!אמרו: שאמר: (בראשית לח,כו) "ויכר יהודה ויאמר: צדקה ממני! כי על כן לא נתתיה לשלה בני, ולא יסף עוד לדעתה." אמר להם: דיה להודאה שתכפר על הביאה!אמרו: בזכות שאמר: (בראשית מד,לג) "ועתה, ישב נא עבדך תחת הנער עבד לאדני, והנער יעל עם אחיו." אמר להם: מצינו שערב בכל מקום משלם.אמרו לו: רבי! למדנו באי זו זכות זכה יהודה למלכות! אמר להם: כשעמדו שבטין על הים, זה אומר: אני יורד, וזה אומר: אני יורד! שנאמר: (הושע יב,א) "סבבני בכחש אפרים, ובמרמה בית ישראל, ויהודה עד רד עם אל, ועם קדושים נאמן." מכיון שהיו נוטלין עצה,*מכיון ש-: בזמן ש-. קפץ נחשון בן עמינדב ונפל לים. אמר המקום למשה: ידידי משקע במים, והים סוגר, ושונא רודף, ואתה עומד ומרבה בתפלה! אמר לו משה: ומה עלי לעשות? אמר לו: (שמות יד,טז) "ואתה, הרם את מטך ונטה את ידך על הים ובקעהו, ויבאו בני ישראל בתוך הים ביבשה." אמרו ישראל על הים: (שמות טו,יח) "יי ימלך לעלם ועד!" אמר הקדש ברוך הוא: "מי שהמליכני על הים, אעשנו מלך על ישראל."וכן הוא אומר: (תהלים קיד,ב) "בצאת ישראל ממצרים, בית יעקב מעם לעז, היתה יהודה לקדשו, ישראל ממשלותיו." אמר להם המקום: מי שקדש שמי על הים, יבא וימשל על ישראל,"והמים להם חומה מימינם ומשמאלם." עשאן כמין חומה מימינם ומשמאלם. "מימינם", בזכות התורה שעתידין לקבל מימין, שנאמר (דברים לג,ב) "מימינו אשדת למו." "ומשמאלם", זו תפלה. דבר אחר: "מימינם", זו מזוזה, "ומשמאלם", זו תפלה.*תפלה: תפילה של יד, תפילין.(שמות יד,כד) ["ויהי באשמרת הבקר, וישקף יי אל מחנה מצרים בעמוד אש וענן, ויהם את מחנה מצרים."] "ויהי באשמרת הבקר". כבר הקדים למו בקרו שלאברהם ובקרו שליצחק. בקרו שלאברהם, מנין? שנאמר: (בראשית כב,ג) "וישכם אברהם בבקר ויחבש את חמרו, ויקח את שני נעריו אתו ואת יצחק בנו, ויבקע עצי עלה, ויקם וילך אל המקום אשר אמר לו האלהים.". שנאמר: (בראשית כב,ו) "וילכו שניהם יחדו."בקרו שליעקב, מנין? שנאמר: (בראשית כח,יח) "וישכם יעקב בבקר ויקח את האבן אשר שם מראשתיו, וישם אתה מצבה, ויצק שמן על ראשה." בקרו שלמשה, מנין? שנאמר: (שמות לד,ד) "ויפסל שני לחת אבנים כראשנים, וישכם משה בבקר ויעל אל הר סיני". בקרו שליהושע, מנין? שנאמר: (יהושע ו,יב) "וישכם יהושע בבקר, וישאו הכהנים את ארון יי." בקרו שלשמואל, מנין? שנאמר: (שמואל א טו,יב) "וישכם שמואל לקראת שאול בבקר". בקרות הנביאים העתידין לעמד, מנין? שנאמר: (תהלים ה,ד) "יי! בקר תשמע קולי, בקר אערך לך ואצפה." בקרות העולם הבא, מנין? שנאמר: (איכה ג,כג) "חדשים לבקרים, רבה אמונתך." וכן את מוצא, שאין המקום עתיד לפרע מן הרשעים בגיהנם לעתיד לבא, אלא לבקרים, שנאמר: (תהלים קא,י) "לבקרים אצמית כל רשעי ארץ,*אצמית: אשמיד. להכרית מעיר יי כל פעלי און." אף ירושלים לעתיד לבא, כל בקר ובקר דינה יוציא לאור, שנאמר: (צפניה ג,ה) "יי צדיק בקרבה, לא יעשה עולה, בבקר בבקר משפטו יתן, לאור לא נעדר ולא יודע עול בשת."*ולא יודע עול בשת: אבל הרשע אינו מתבייש. דבר אחר: "ויהי באשמרת הבקר", זה העיר מזרח, שנאמר: "וישקף יי אל מחנה מצרים בעמוד אש וענן, ויהם את מחנה מצרים." הקדש קרוי רופא לכל באי העולם, שנאמר: (שמות טו,כו) "כי אני יי רפאך." (ירמיה יז,יד) "רפאני יי וארפא, הושיעני ואושעה!" (ירמיה ג,כב) "שובו בנים שובבים! ארפה משובתיכם! הננו אתנו לך כי אתה יי אלהינו." בא וראה, שלא רפואתו שלקדש כרפואת בשר ודם: בשר ודם, במה שהוא מכה בו, אינו מרפא בו, אלא מכה באזמל*אזמל: סכין מנתחים. ומרפא ברטיה,*רטיה: תחבושת. אבל הקדש אינו כן, אלא במה שהכה, בו הוא מרפא. כשהכה את איוב, לא הכהו אלא בסערה, שנאמר: (איוב ט,יז) "אשר בשערה ישופני והרבה פצעי חנם."*ישופני: מחץ אותי. וכשרפאהו, לא רפאהו אלא בסערה, שנאמר: (איוב לח,א) "ויען יי את איוב מן הסערה, ויאמר". וכשהגלה המקום את ישראל, לא הגלם אלא בעבין, שנאמר: (איכה ב,א)*עבין: עננים. "איכה יעיב באפו אדני את בת ציון". וכשהוא מכנסן אינו מכנסן אלא בעבין, שנאמר: (ישעיה ס,י) "מי אלה כעב תעופינה וכיונים אל ארבתיהם." וכשפזרן, לא פזרן אלא כיונים, שנאמר: (יחזקאל ז,טז) "ופלטו פליטיהם, והיו אל ההרים כיוני הגאיות, כלם המות איש בעונו." וכשמחזירן, אינו מחזירן אלא כיונים, שנאמר: (ישעיה ס,י) "וכיונים אל ארבתיהם." וכשהוא מברך את ישראל, אינו מברכן אלא בהשקפה, שנאמר: (דברים כו,טו) "השקיפה ממעון קדשך, מן השמים, וברך את עמך את ישראל". וכשנפרע מן המצריין, לא נפרע מהם אלא בהשקפה, שנאמר: (שמות יד,כד) "וישקף יי אל מחנה מצרים בעמוד אש וענן", שהיה עמוד ענן יורד ועושה אותו כטיט, ועמוד אש מרתיחו, וטלפות סוסיו משתמטות, הזכר מלמעלן, והנקבה מלמטן, שנאמר: (שופטים ה,כב) "אז הלמו עקבי סוס, מדהרות דהרות אביריו." "ויהם את מחנה מצרים." הממן, ערבבן, נטל סגניות שלהם,*סגניות. signa: דגלים להעברת פקודות בקרב. ולא היו יודעים מה הם עושין. דבר אחר: "ויהם את מחנה מצרים." אין הממה אלא מגפה, כענין שנאמר: (דברים ז,כג) "והמם מהומה גדלה עד השמדם."(שמות יד,כה) ["ויסר את אפן מרכבתיו, וינהגהו בכבדת, ויאמר מצרים: אנוסה מפני ישראל, כי יי נלחם להם במצרים."] "ויסר את אפן מרכבתיו וינהגהו". רבי יהודה אומר: מחמת האש שלמעלן, נשרפו הגלגלין שלמטן, והיו מוטות מרכבות רצות ונכנסות על כרחן, שהיו טעונות כסף וזהב ואבנים טובות ומרגליות, כדי שיטלו ישראל את הבזה.רבי נחמיה אומר: מקול רעם שלמעלן נתזו צנורות מלמטן, שנאמר: (תהלים עז,יט) "קול רעמך בגלגל, האירו ברקים תבל, רגזה ותרעש הארץ." והיו מוטות ומרכבות רצות ונכנסות על כרחן. שהיו טעונות כסף וזהב ואבנים טובות ומרגליות, כדי שיטלו ישראל את הבזה.לשעבר, היו הפרדות מושכות את המרכבות, ועכשו, מרכבות מושכות את הפרדות."וינהגהו בכבדת". רבי יהודה אומר: במדה שמדדו, בה מדדת להן, הם אמרו: (שמות ה,ט) "תכבד העבדה", אף את באותה מדה מדדת להן. לכך נאמר "וינהגהו בכבדת"."ויאמר מצרים: אנוסה מפני ישראל!" הטפשים שבהם היו אומרים: מפני דווין וכסופין הללו אנו בורחין,*דווין וכסופים: בזויים. "אנוסה מפני ישראל." והפקחין שבהן היו אומרים: (שמות יד,כה) "אנוסה מפני ישראל, כי יי נלחם להם במצרים!" אמרו: מי שעשה להם נסים במצרים, הוא עושה להם נסים על הים.רבי יוסה אומר: מנין אתה אומר, שבמכות שהיו אלו על הים לוקים, היו אלו שבמצרים לוקין, והיו רואין זה את זה? לכך נאמר: "ויאמר מצרים: אנוסה מפני ישראל, כי יי נלחם להם במצרים."לא במצרים בלבד, אלא בכל המצרין להם לישראל על פני כל הדורות, שנאמר: (תהלים עח,סו) "ויך צריו אחור, חרפת עולם נתן למו." (תהלים כז,ב) "צרי ואיבי לי, המה כשלו ונפלו." ואומר (תהלים פא,טו) "כמעט אויביהם אכניע". (אסתר ט,י) "עשרת בני המן בן המדתא צרר היהודים הרגו". (ישעיה יד,כה) "לשבר אשור בארצי, ועל הרי אבוסנו, וסר מעליהם עלו, וסבלו מעל שכמו יסור." (ישעיה יא,כה) "וסרה קנאת אפרים וצררי יהודה יכרתו, אפרים לא יקנא את יהודה, ויהודה לא יצר את אפרים." כך היא מדה מהלכת על פני כל הדורות: (ישעיה יד,כו) "זאת העצה היעוצה על כל הארץ, וזאת היד הנטויה על כל הגוים." מפני מה? (ישעיה יד, כז) "כי יי צבאות יעץ, ומי יפר? וידו הנטויה, ומי ישיבנה?" הא לא במצרים בלבד, אלא בכל המצרין על פני כל הדורות. לכך נאמר: (שמות יד,כה) "כי יי נלחם להם במצרים."(שמות יד,כו) ["ויאמר יי אל משה: נטה את ידך על הים, וישבו המים על מצרים, על רכבו ועל פרשיו."] "ויאמר יי אל משה: נטה את ידך על הים!" אין הים עומד לנגדך, ולא ישנה בדבורך! "וישבו המים על מצרים, על רכבו ועל פרשיו." יחזר עליהם הים ויחזר עליהם הגלגל,*הגלגל: גלגל המזלות. ויחזיר להם את זדונם, שבמחשבה שחשבו המצריים לאבד את ישראל, בה אני נפרע מהן. הם חשבו לאבד את בני במים, אף אני, איני נפרע מהן אלא במים, שנאמר: (תהלים ז,טז) "בור כרה ויחפרהו, ויפל בשחת יפעל." (תהלים ז,יז) "ישוב עמלו בראשו". (משלי כו,כז) "כרה שחת, בה יפול, וגולל אבן, אליו תשוב." (קהלת י,ח-ט) "חפר גומץ, בו יפול, ופרץ גדר ישכנו נחש.*גומץ: שוחה. מסיע אבנים יעצב בהם בוקע עצים יסכן בם."*יסכן: יימצא בסכנה. וכן שלמה אומר: (משלי יח,כ) "מפרי פי איש ישבע טוב, וגמול ידי אדם ישיב לו." וכן ישעיה אומר: (ישעיה נט,יח) "כעל גמלות, כעל ישלם, חמה לצריו, גמול לאיביו, לאיים גמול ישלם." ומהו אומר? (ישעיה סה,ז) "ומדתי פעלתם ראשנה אל חיקם."וכן ירמיה הנביא אומר: (ירמיה לב,יט) "גדל העצה ורב העליליה, אשר עיניך פקחות על כל דרכי בני אדם, לתת לאיש כדרכיו וכפרי מעלליו." ומהו אומר? (ירמיה נ,כט) "שלמו לה כפעלה! ככל אשר עשתה, עשו לה! כי אל יי זדה, אל קדוש ישראל."וכן יתרו אומר למשה: (שמות יח,יא) "עתה ידעתי, כי גדול יי מכל האלהים". מכירו הייתי לשעבר, ועכשו ביותר, שנתגדל שמו בעולם, במחשבה שחשבו המצריים לאבד את ישראל, בו בדבר נפרע מהן המקום, שנאמר: (שמות יח,יא) "כי בדבר אשר זדו עליהם."(שמות יד,כז) ["ויט משה את ידו על הים, וישב הים לפנות בקר לאיתנו, ומצרים נסים לקראתו, וינער יי את מצרים בתוך הים."] "ויט משה את ידו על הים, וישב הים לפנות בקר לאיתנו", אין איתנו אלא תקפו, שנאמר: (במדבר כד,כא) "איתן מושבך, ושים בסלע קנך." רבי נתן אומר: אין איתנו אלא ישן וקשה, שנאמר: (ירמיה ה,טו) "הנני מביא עליכם גוי ממרחק, בית ישראל, נאם יי, גוי איתן הוא, גוי מעולם הוא, גוי לא תדע לשנו, ולא תשמע מה ידבר." "ומצרים נסים לקראתו". מגיד הכתוב, שלכל מקום שהיה מצרי נס, היה הים רץ כנגדו.מושלו משל, למה הדבר דומה? ליונה שברחה מבן הנץ, ונכנסה לטריקלין שלמלך,*triklinion: חדר אוכל.  ופתח לה המלך חלון מזרחי, ויצאת והלכה לה. נכנס בן הנץ אחריה, ונעל המלך בפניו את כל החלונות. והתחיל מירה בו את החצין.*מירה: יורה. כך, כשעלה אחרון שלישראל מן הים, ירד אחרון שלמצרים לתוך הים. והיו מלאכי השרת מירין בהם חצין, ואבני אלגביש,*אלגביש: ברד. אש וגפרית מגבוה, כענין שנאמר: (יחזקאל לח,כב) "ונשפטתי אתו בדבר ובדם וגשם שוטף, ואבני אלגביש, אש וגפרית אמטיר עליו ועל אגפיו, ועל עמים רבים אשר אתו." "וינער יי את מצרים", כאדם שמנער את הקדרה: התחתון עולה למעלן, ועליון יורד למטן. דבר אחר: "וינער יי את מצרים". נתן בהן כח נערות, כדי לקבל את הפרענות. דבר אחר: "וינער יי את מצרים", מסרן כלן ביד מלאכין נערים, וביד מלאכין אכזריין, שנאמר: (משלי יז,יא) "ומלאך אכזרי ישלח בו." (איוב לו,יד) "תמת בנער נפשם, וחיתם בקדשים."(שמות יד,כח) "וישבו המים ויכסו את הרכב ואת הפרשים, לכל חיל פרעה הבאים אחריהם בים, לא נשאר בהם עד אחד." אף לא פרעה. דברי רבי יהודה, שנאמר: (שמות טו,ד) "מרכבת פרעה וחילו ירה בים, ומבחר שלשיו טבעו בים סוף." רבי נחמיה אומר: חוץ מפרעה. עליו הוא אומר: (שמות ט,טז) "ואולם בעבור זאת העמדתיך, בעבור הראתך את כחי, ולמען ספר שמי בכל הארץ." ויש אומרים: באחרונה ירד פרעה וטבע, שנאמר: (שמות טו,יט) "כי בא סוס פרעה ברכבו ובפרשיו בים, וישב יי עלהם את מי הים".(שמות יד,כט) ["ובני ישראל הלכו ביבשה בתוך הים, והמים להם חמה מימינם ומשמאלם."] "ובני ישראל הלכו ביבשה בתוך הים", היו מלאכי השרת תמהים. אמרו: רבון כל העולמים! בני אדם עובדי עבודה זרה מהלכין ביבשה בתוך הים! מנין שאף הים נתמלא עליהן חמה? שלמעלן הוא אומר 'חמה', וכן הוא אומר "חומה". ומי גרם להן להנצל? "מימינם ומשמאלם", "מימינם", בזכות תורה, שנאמר: (דברים לג,ב) "מימינו אשדת למו." "ומשמאלם", זו תפלה. דבר אחר: "מימינם", זו מזוזה, "ומשמאלם", זו תפלה.דרש רבי פפיס: (שיר השירים א,ט) "לססתי ברכבי פרעה". רכב פרעה על סוס זכר, כביכל נגלה על סוס זכר, שנאמר: (חבקוק ג,טו) "דרכת בים סוסיך, חמר מים רבים." רכב פרעה על סוס נקבה, כביכל נגלה על סוס נקבה, שנאמר: (שיר השירים א,ט) "לססתי ברכבי פרעה דמיתיך". אמר לו רבי עקיבה: דייך פפיס! אמר לו: מה את מקים "לססתי ברכבי פרעה דמיתיך רעיתי"? אמר לו: כשם שששתי על המצרים לאבדן, כך ששתי על ישראל לאבדן. מי גרם להן להנצל? "מימינם ומשמאלם", "מימינם", בזכות תורה, שנאמר: (דברים לג,ב) "מימינו אשדת למו." "ומשמאלם", זו תפלה.דרש רבי פפיס: (איוב כג,יג) "והוא באחד ומי ישיבנו, ונפשו אותה ויעש." דן יחידי לכל באי העולם, ואין להשיב על דברו. אמר לו רבי עקיבה: דייך פפיס! אמר לו: מה את מקים "והוא באחד ומי ישיבנו"? אמר לו: אין לי להשיב על דברי מי שאמר והיה העולם, אלא הכל באמת, והכל בדין.דרש רבי פפיס: (בראשית ג,כב) "הן האדם היה כאחד ממנו", כאחד ממלאכי השרת. אמר רבי עקיבה: דייך פפיס! אמר לו: מה אתה מקים "הן האדם היה כאחד ממנו"? אמר לו: נתן המקום לפניו שתי דרכים, דרך חיים ודרך מות, ובחר לו דרך מות.דרש רבי פפיס: (תהלים קו,כ) "וימירו את כבודם בתבנית שור". שומע אני, בשור שלמעלן! תלמד לומר "אכל עשב." אמר לו רבי עקיבה: דייך פפיס! אמר לו: מה את מקים "וימירו את כבודם בתבנית שור אכל עשב"? בשור שלמטה. שומע אני, בשור שלימות השנה!*שלימות השנה: במצב רגיל, לא עסוק באכילה. תלמד לומר "אכל עשב." אין לך מנול ומשקץ יותר מן השור בשעה שהוא אוכל עשב.(שמות יד,ל) ["ויושע יי ביום ההוא את ישראל מיד מצרים, וירא ישראל את מצרים מת על שפת הים."] "ויושע יי ביום ההוא את ישראל מיד מצרים", כצפור שהיא נתונה ביד אדם, שאם יכבש ידו מעט, מיד הוא חונקה, שנאמר: (תהלים קכד,ז) "נפשנו כצפור נמלטה מפח יוקשים,*מפח יוקשים: ממלכודת שטמנו הציידים. הפח נשבר, ואנחנו נמלטנו." (תהלים קכד,ח) "עזרנו בשם יי, עשה שמים וארץ." (תהלים קכד,ו) "ברוך יי, שלא נתננו טרף לשניהם." וכאדם שהוא שומט את העבר ממעי הפרה, שנאמר: (דברים ד,לד) "או הנסה אלהים לבוא לקחת לו גוי מקרב גוי", שאין תלמוד (לומר) "גוי מקרב גוי", אלא כאדם שהוא שומט את העבר ממעי הפרה, שנאמר: (דברים ד,כ) "ואתכם לקח יי ויוצא אתכם מכור הברזל, ממצרים, להיות לו לעם נחלה כיום הזה.""וירא ישראל את מצרים מת על שפת הים." מפני ארבעה דברים ראו ישראל את המצרים מתים: כדי שלא יהו ישראל אומרים: כשם שעלינו מצד זה, כך עלו המצרים מצד אחר. וכדי שלא יהו המצריים אומרין: כשם שאבדנו בים, כך אבדו ישראל בים. וכדי שיקחו ישראל את הבזה, שהיו המצרים טעונים כסף וזהב ואבנים טובות ומרגליות. וכדי שיהיו ישראל נותנים עיניהן בהן, ומכירין אותם ומוכיחין בהם, שנאמר: (תהלים נ,כא) "אוכיחך ואערכה לעיניך." (מיכה ז,י) "ותרא איבתי ותכסה בושה"."מת על שפת הים." וכי מתים היו? אלא מתים ולא מתים, כענין שנאמר: (בראשית לה,יח) "ויהי בצאת נפשה, כי מתה". וכי מתה היתה? אלא מתה ולא מתה.(שמות יד,לא) ["וירא ישראל את היד הגדלה אשר עשה יי במצרים, וייראו העם את יי, ויאמינו ביי ובמשה עבדו."] "וירא ישראל את היד הגדלה". מיתות חמורות, מיתות משנות זו מזו, לפי שהביא עליהם כמה מיתות בים. רבי יוסה הגלילי אומר: מנין שלקו המצרים במצרים עשר מכות, ועל הים לקו חמשים מכות? במצרים, מה הוא אומר? (שמות ח,טו) "ויאמרו החרטמם אל פרעה: אצבע אלהים הוא! ויחזק לב פרעה, ולא שמע אלהם כאשר דבר יי." ועל הים מהו אומר? (שמות יד,לא) "וירא ישראל את היד הגדלה אשר עשה יי במצרים, וייראו העם את יי, ויאמינו ביי ובמשה עבדו". כמה לקו באצבע? עשר מכות, אמר מעתה: במצרים לקו עשר מכות, ועל הים לקו חמשים מכות.רבי אליעזר אומר: מנין אתה אומר, שכל מכה ומכה שהביא הקדש ברוך הוא על המצריים במצרים היתה שלארבע מכות? שנאמר: (תהלים עח,מט) "ישלח בם חרון אפו, עברה וזעם וצרה, משלחת מלאכי רעים." "עברה", אחת, "וזעם", שתים, "וצרה", שלש, "משלחת מלאכי רעים", ארבע. אמר מעתה, במצרים לקו ארבעים מכות, ועל הים לקו מאתים מכות.רבי עקיבה אומר: מנין אתה אומר, שכל מכה ומכה שהביא הקדש ברוך הוא על המצריים במצרים היתה שלחמש מכות? שנאמר: (תהלים עח,מט) "ישלח בם חרון אפו, עברה וזעם וצרה, משלחת מלאכי רעים." הרי אחת וכל. אמר מעתה, במצרים לקו חמשים מכות, ועל הים לקו מאתים וחמשים מכות."וייראו העם את יי", לשעבר לא היו יראים את יי, אבל כן: (שמות יד,לא) "וייראו העם את יי, ויאמינו ביי ובמשה עבדו." אם במשה האמינו, קל וחמר ביי! אלא ללמדך, שכל מי שמאמין ברועה ישראל, כאלו מאמין במי שאמר והיה העולם.כיוצא בדבר אתה אומר: (במדבר כא,ה) "וידבר העם באלהים ובמשה". אם באלהים דברו, קל וחמר במשה! ללמדך, שכל מי שמדבר ברועה ישראל, כאלו מדבר במי שאמר והיה העולם."ויאמינו ביי". גדולה האמנה לפני מי שאמר והיה העולם, שבשכר אמנה שהאמינו, שרת עליהם רוח הקדש ואמרו שירה, שנאמר: (שמות יד,לא-טו,א) "ויאמינו ביי ובמשה עבדו. אז ישיר משה ובני ישראל".רבי נחמיה אומר: מנין אתה אומר, שכל המקבל עליו מצוה אחת באמנה, כדי הוא שתשרה עליו שכינה? שכן מצינו באבותינו, שבשכר אמנה שהאמינו, שרת עליהם רוח הקדש, ואמרו שירה, שנאמר: (שמות יד,לא-טו,א) "ויאמינו ביי ובמשה עבדו. אז ישיר משה ובני ישראל".וכן את מוצא, שלא ירש אברהם אבינו העולם הזה והעולם הבא, אלא בזכות אמנה שהאמין ביי, שנאמר: (בראשית טו,ו) "והאמן ביי ויחשבה לו צדקה."וכן את מוצא, שלא נגאלו ישראל ממצרים אלא בשכר האמנה, שנאמר: (שמות ד,לא) "ויאמן העם".וכן הוא אומר: (תהלים לא,כד) "אמונים נצר יי", מזכיר אמונת אבות. (שמות יז,יב) "ואהרן וחור תמכו בידיו, מזה אחד ומזה אחד, ויהי ידיו אמונה, עד בא השמש." (תהלים קיח,כ) "זה השער ליי, צדיקים יבאו בו."בבעלי אמנה מהו אומר? (ישעיה כו,ב) "פתחו שערים ויבא גוי צדיק, שמר אמנים." השער הזה, כל בעלי אמונה נכנסין בו.וכן הוא אומר: (תהלים צב ב,ו) "טוב להדות ליי, ולזמר לשמך עליון. להגיד בבקר חסדך, ואמונתך בלילות. עלי עשור ועלי נבל, עלי הגיון בכנור. כי שמחתני יי בפעלך, במעשי ידיך ארנן." מי גרם לנו לבא לידי שמחה זו? אלא בשכר אמנה שהאמינו אבותינו בעולם הזה, שכלו לילות, לפיכך זכינו לעולם הבא, שכלו בקר. לכך נאמר (תהלים צב,ג) "להגיד בבקר חסדך".וכן יהושפט אומר לעם: (דברי הימים ב כ,כ) "האמינו ביי אלהיכם, ותאמנו! האמינו בנביאיו והצליחו!" (ירמיה ה,ג) "יי עיניך הלוא לאמונה?" (חבקוק ב,ד) "וצדיק באמונתו יחיה." (איכה ג,כג) "חדשים לבקרים רבה אמונתך."וכן את מוצא, שאין הגליות עתידות מתכנסות אלא בשכר אמנה שהאמינו, שנאמר: (שיר השירים ד,י) "אתי מלבנון כלה, אתי מלבנון, תבואי! תשורי מראש אמנה, מראש שניר וחרמון,*תשורי: תסתכלי. או: תצעדי. ממענות אריות, מהררי נמרים." (הושע ב,כא-כב) "וארשתיך לי לעולם, וארשתיך לי בצדק ובמשפט ובחסד וברחמים. וארשתיך לי באמונה, וידעת את יי."הא, גדולה אמנה לפני מי שאמר והיה העולם, שבשכר אמונה שרתה עליהם רוח הקדש, ואמרו שירה, שנאמר: (שמות יד,לא-טו,א) "ויאמינו ביי ובמשה עבדו. אז ישיר משה ובני ישראל את השירה הזאת ליי". וכן הוא אומר: (תהלים קו,יב) "ויאמינו בדבריו, ישירו תהלתו." חסלת מסכתא דויהי בשלח.(שמות טו,א) ["אז ישיר משה ובני ישראל את השירה הזאת ליי, ויאמרו לאמר: אשירה ליי, כי גאה גאה, סוס ורכבו רמה בים."] "אז ישיר משה". יש "אז" לשעבר, ויש "אז" לעתיד לבא. (בראשית ד,כו) "אז הוחל לקרא בשם יי." (שמות ד,כו) "אז אמרה: חתן דמים אתה לי." (שמות טו,א) "אז ישיר משה", (במדבר כא,יז) "אז ישיר ישראל", (יהושע י,יב) "אז ידבר יהושע", (דברי הימים א טו,ב) "אז אמר דויד", (מלכים א ח,יב) "אז אמר שלמה", הרי אלו לשעבר. יש "אז" לעתיד לבא: (ישעיה ס,ה) "אז תראי ונהרת", (ישעיה נח,י) "אז יבקע כשחר אורך", (ישעיה לה,ו) "אז ידלג כאיל פסח", (ישעיה לה,ה) "אז תפקחנה עיני עורים", (ירמיה לא,יב) "אז תשמח בתולה במחול", (תהלים קכו,ב) "אז ימלא שחוק פינו", (תהלים קכו,ב) "אז יאמרו בגוים: הגדיל יי לעשות עם אלה." הרי אלו לעתיד.רבי אומר: 'אז שר משה' אין כתוב כן, אלא "אז ישיר משה", נמצינו למדין שתחית המתים מן התורה."משה ובני ישראל". משה שקול כנגד כל ישראל, וישראל שקולין כמשה בשעה שאמרו שירה. דבר אחר: "משה ובני ישראל", מגיד שאמר משה שירה כנגד כל ישראל."את השירה הזאת". וכי שירה אחת היא? והלא עשר שירות הן: הראשונה, שנאמרה במצרים, שנאמר: (ישעיה ל,כט) "השיר יהיה לכם כליל התקדש חג". השניה, שנאמרה על הים, שנאמר: (שמות טו,א) "אז ישיר משה". השלישית, שנאמרה על הבאר, שנאמר: (במדבר כא,יז) "אז ישיר ישראל". הרביעית שאמר משה, שנאמר: (על פי דברים לא,כד) 'ויהי ככלות משה לכתב את דברי השירה הזאת'.*בפסוק כתוב: "את דברי התורה הזאת". החמישית שאמר יהושע, שנאמר: (יהושע י,יב) "אז ידבר יהושע ליי, ביום תת יי את האמרי לפני בני ישראל, ויאמר לעיני ישראל: שמש בגבעון דום, וירח בעמק אילון." הששית, שאמרה דבורה וברק, שנאמר: (שופטים ה,א) "ותשר דבורה וברק בן אבינעם". השביעית שאמר דוד, שנאמר: (שמואל ב כב,א) "וידבר דוד ליי את דברי השירה הזאת".השמינית שאמר שלמה, שנאמר: (תהלים ל,א) "מזמור שיר חנכת הבית לדוד." וכי דוד בנאו? והלא שלמה בנאו, שנאמר: (מלכים א ו,יד) "ויבן שלמה את הבית". ומה תלמד לומר "מזמור שיר חנכת הבית לדוד"? אלא, לפי שנתן דוד נפשו עליו לבנותו, נקרא על שמו. וכן הוא אומר: (תהלים קלב,א-ו) "זכור יי לדוד את כל ענותו. אשר נשבע ליי, נדר לאביר יעקב. אם אבא באהל ביתי, אם אעלה על ערש יצועי. עד אמצא מקום ליי, משכנות לאביר יעקב. הנה שמענוה באפרתה, מצאנוה בשדי יער." וכן הוא אומר: (מלכים א יב,טז) "ראה ביתך דוד". הא, לפי שנתן נפשו עליו, נקרא על שמו. וכן את מוצא, שכל דבר שאדם נותן נפשו עליו נקרא על שמו.שלשה דברים נתן משה נפשו עליהן, ונקראו על שמו: נתן נפשו על התורה, ונקראת על שמו, שנאמר: (מלאכי ג,כב) "זכרו תורת משה עבדי". והלא תורת אלהים היא, שנאמר: (תהלים יט,י) "תורת יי תמימה, משיבת נפש"! הא, מה תלמד לומר "זכרו תורת משה עבדי"? אלא לפי שנתן נפשו עליה, נקראת על שמו. וכי היכן מצינו במשה שנתן נפשו על התורה? שנאמר: (שמות לד,כח) "ויהי שם עם יי ארבעים יום וארבעים לילה, לחם לא אכל ומים לא שתה". ואומר: (דברים ט,ט) "ואשב בהר ארבעים יום וארבעים לילה, לחם לא אכלתי, ומים לא שתיתי." הא, לפי שנתן נפשו על התורה, נקראת על שמו.נתן נפשו על ישראל, נקראו על שמו, שנאמר: (שמות לב,ז) "לך רד כי שחת עמך". והלא עם יי הם, שנאמר (דברים ט,כט) "והם עמך ונחלתך"? ואומר: (יחזקאל לו,כ) "באמר להם, עם יי אלה, ומארצו יצאו." הא, מה תלמד לומר (שמות לב,ז) "לך רד כי שחת עמך"? לפי שנתן נפשו על ישראל, נקראו על שמו. וכי היכן מצינו במשה שנתן נפשו על ישראל? שנאמר: (שמות ב,יא) "ויהי בימים ההם, ויגדל משה, ויצא אל אחיו וירא בסבלתם", ואומר: (שמות ב,יב) "ויפן כה וכה וירא כי אין איש, ויך את המצרי, ויטמנהו בחול." הא, לפי שנתן נפשו על ישראל, נקראו על שמו.נתן נפשו על הדינין, ונקראו על שמו, שנאמר: (דברים טז,יח) "שפטים ושטרים תתן לך בכל שעריך". והלא המשפט לאלהים הוא, שנאמר: (דברים א,יז) "כי המשפט לאלהים הוא"? מה תלמד לומר "תתן לך"? אלא, מתוך שנתן נפשו על הדינין, נקראו הדינין על שמו. ומנין שנתן נפשו עליהם? שנאמר: (שמות ב,יג-יד) "ויצא ביום השני, והנה שני אנשים עברים נצים,*נצים: רבים ומחליפים מכות. ויאמר לרשע: למה תכה רעך? ויאמר: מי שמך לאיש שר ושפט עלינו? וישמע פרעה את הדבר הזה, ויבקש להרג את משה, ויברח משה מפני פרעה, וישב בארץ מדין וישב על הבאר." (שמות ב,טז-יז) "ולכהן מדין שבע בנות, ותבאנה ותדלנה ותמלאנה את הרהטים,*הרהטים: שקתות להשקיית הבהמות להשקות צאן אביהן. ויבאו הרעים ויגרשום". מדינין ברח, ולדינין חזר. (דברים לג,כא) "צדקת יי עשה ומשפטיו עם ישראל." הא לפי שנתן נפשו הדינין נקראו הדינין על שמו.התשיעית, שאמר יהושפט, שנאמר: (דברי הימים ב כ,כא) "ויועץ אל העם, ויעמד משררים ליי, ומהללים להדרת קדש, בצאת לפני החלוץ, ואמרים: הודו ליי, כי לעולם חסדו!" ומה נשתנית הודיה זו מכל הודיות שבתורה? שבכל הודיות שבתורה נאמר: "הודו ליי כי טוב, כי לעולם חסדו!" ובזו לא נאמר "כי טוב". אלא כביכל לא היתה שמחה לפניו במרום. על מיתתן שלרשעים, לא היתה שמחה לפניו, קל וחמר על אבדתו שלצדיק אחד, שהוא שקול כנגד העולם כלו, שנאמר: (משלי י,כה) "וצדיק יסוד עולם."העשירית לעתיד לבא, שנאמר: (ישעיה מב,י) "שירו ליי שיר חדש, תהלתו מקצה הארץ", ואומר: (תהלים קמט,א) "שירו ליי שיר חדש, תהלתו בקהל חסידים." כל השירות שעברו קרויות בלשון נקבה. כשם שהנקבה יולדת, כך התשועות שעברו, היה אחריהם שעבוד, אבל התשועה העתידה קרויה בלשון זכר, שנאמר: (ירמיה ל,ו) "שאלו נא וראו, אם ילד זכר, מדוע ראיתי כל גבר ידיו על חלציו?" כשם שאין הזכר יולד, כך התשועה העתידה לבא, אין אחריה שעבוד, שנאמר: (ישעיה מה,יז) "ישראל נושע ביי תשועת עולמים, לא תבשו ולא תכלמו עד עולמי עד.""ליי". ליי אמרוה, ולא אמרוה לבשר ודם. לא כענין שנאמר להלן: (שמואל א יח,ו) "ויהי בבואם בשוב דוד מהכות את הפלשתי, ותצאנה הנשים מכל ערי ישראל לשיר, והמחלות לקראת שאול המלך, בתפים בשמחה ובשלשים." ואומר: (שמואל א יח,ז) "ותענינה הנשים המשחקות ותאמרן: הכה שאול באלפו, ודוד ברבבתיו!" אבל כן "ליי", ליי אמרוה, ולא אמרוה לבשר ודם."ויאמרו לאמר", רבי נחמיה אומר: שרת רוח הקדש על ישראל והיו אומרין שירה, כבני אדם שהן קורין את שמע.רבי עקיבה אומר: רוח הקדש שרת על ישראל, והיו אומרין שירה, כבני אדם שהן קורין את ההלל.רבי אליעזר בן תדי אומר: משה היה פותח בדברים תחלה, וישראל עונין אחריו וגומרין עמו. משה היה פותח בדברים ואומר: "אשירה ליי", וישראל עונין אחריו וגומרין עמו: "אשירה ליי, כי גאה גאה, סוס ורכבו רמה בים." משה היה פותח ואומר: (שמות טו,ב) "עזי וזמרת יה", וישראל עונין אחריו וגומרין עמו: "עזי וזמרת יה, ויהי לי לישועה". משה היה פותח ואומר: (שמות טו,ג) "יי איש מלחמה", וישראל עונין אחריו וגומרין עמו: "יי איש מלחמה, יי שמו.""אשירה ליי", ליי נאה גדלה, ליי נאה גבורה, ליי התפארת והנצח וההוד! וכן דוד אמר: (דברי הימים א כט,יא) "לך יי הגדלה והגבורה והתפארת והנצח וההוד"."אשירה ליי, כי גאה גאה". מושלו משל, למה הדבר דומה? למלך בשר ודם שנכנס למדינה, והיו הכל מקלסין לפניו שהוא גבור, ואינו אלא חלש,*מקלסין: משבחים. מן המנהג ההלניסטי לקבל את פני המלך ברחובות בקיאה: "קלוס", יפה! שהוא עשיר, ואינו אלא עני, שהוא חכם, ואינו אלא טפש, שהוא רחמני, ואינו אלא אכזרי, שהוא דין, שהוא נאמן, ואין בו אחת מכלן, אלא הכל מחניפין לו. אבל מי שאמר והיה העולם אינו כן, אלא "אשירה ליי" שהוא גבור, שנאמר: (דברים י,יז) "האל הגדול הגבור והנורא", ואומר (תהלים כד,ט) "יי עזוז וגבור, יי גבור מלחמה." ואומר (ישעיה מב,יג) "יי כגבור יצא, כאיש מלחמות יעיר קנאה, יריע אף יצריח, על איביו יתגבר."*יצריח: ישמיע צרחה. ואומר (ירמיה י,ו) "מאין כמוך יי, גדול אתה, וגדול שמך בגבורה.""אשירה ליי" שהוא עשיר, שנאמר: (דברים י,יד) "הן ליי אלהיך השמים ושמי השמים, הארץ וכל אשר בה." ואומר (תהלים כד,א) "ליי הארץ ומלואה, תבל וישבי בה." ואומר (תהלים צה,ה) "אשר לו הים, והוא עשהו". ואומר (חגי ב,י) "לי הכסף ולי הזהב, נאם יי צבאות." ואומר (יחזקאל יח,ד) "הן כל הנפשות לי הנה, כנפש האב וכנפש הבן, לי הנה"."אשירה ליי" שהוא חכם, שנאמר: (משלי ג,יט) "יי בחכמה יסד ארץ". ואומר (איוב יב,יג) "עמו חכמה וגבורה". ואומר (משלי ב,ו) "כי יי יתן חכמה, מפיו דעת ותבונה." ואומר *(דניאל ב,כא) "יהב חכמתא לחכימין, ומנדעא לידעי בינה."** נותן חחכמה לחכמים והמדע ליודעי בינה. ואומר (ירמיה י,ז) "מי לא יראך, מלך הגוים? כי לך יאתה, כי בכל חכמי הגוים ובכל מלכותם, מאין כמוך.""אשירה ליי" שהוא רחמן, שנאמר: (שמות לד,ו) "יי! יי! אל רחום וחנון, ארך אפים, ורב חסד ואמת." ואומר (תהלים קמה,י) "חנון ורחום יי." ואומר (דברים ד,לא) "כי אל רחום יי אלהיך, לא ירפך ולא ישחיתך, ולא ישכח את ברית אבתיך אשר נשבע להם." ואומר (תהלים כה,ו) "זכר רחמיך יי וחסדיך, כי מעולם המה." ואומר: (תהלים קמה,ט) "טוב יי לכל, ורחמיו על כל מעשיו." ואומר (דניאל ט,ט) "לאדני אלהינו הרחמים והסלחות"."אשירה ליי" שהוא דין, שנאמר: "כי המשפט לאלהים הוא". ואומר (תהלים פב,א) "אלהים נצב בעדת אל". ואומר (דברים לב,ד) "הצור, תמים פעלו, כי כל דרכיו משפט, אל אמונה ואין עול, צדיק וישר הוא.""אשירה ליי", שהוא נאמן, שנאמר: (דברים ז,ט) "וידעת כי יי אלהיך הוא האלהים, האל הנאמן, שמר הברית והחסד לאהביו ולשמרי מצותו לאלף דור." ואומר (דברים לב,ד) "הצור, תמים פעלו, כי כל דרכיו משפט, אל אמונה ואין עול, צדיק וישר הוא." הא ליי נאה גבורה, לו התפארת הנצח וההד."אשירה ליי", שהוא נאה, שהוא הדור, שהוא משבח, שנאמר: (תהלים פט,ז) "כי מי בשחק יערך ליי, ידמה ליי בבני אלים?" ואומר (תהלים פט,ח) "אל נערץ בסוד קדשים רבה". ואומר (תהלים פט,ט) "יי אלהי צבאות, מי כמוך חסין יה". מהו צבאות? אות הוא בתוך צבא שלו. וכן הוא אומר (דברים לג,ב) "ואתה מרבבת קדש", אות הוא בתוך רבבות קדש שלו. וכן דוד אומר: (תהלים פו,י) "אין כמוך באלהים אדני, ואין כמעשיך." וכן הוא אומר (שיר השירים ה,י) "דודי צח ואדום". ואומר (שיר השירים ה,יא) "ראשו כתם פז". ואומר (שיר השירים ה,יב) "עיניו כיונים על אפיקי מים".*אפיקי מים: זרמים. ואומר (שיר השירים ה,יג) "לחיו כערוגת הבשם". ואומר (שיר השירים ה,יד) "ידיו גלילי זהב". ואומר (שיר השירים ה,טו) "שוקיו עמודי שש".רבי יוסה הגלילי אומר: הרי הוא אומר: (תהלים ח,ג) "מפי עוללים וינקים יסדת עז". "עוללים", אלו שבמעי אמן, שנאמר: (איוב ג,טז "או כנפל טמון לא אהיה, כעללים לא ראו אור."*נפל טמון: עובר שנולד מת ומטמינים אותו באדמה. "וינקים", אלו שיונקים משדי אמן, שנאמר: (יואל ב,יב) "אספו עוללים וינקי שדים".רבי אומר: "עללים", אלו עוללים שבחוץ, שנאמר: (ירמיה ט,כ) "להכרית עולל מחוץ". ואומר (איכה ד,ד) "עוללים שאלו לחם". "ינקים", אלו שעל שדי אמן, שנאמר: (יואל ב,טז) "אספו עוללים וינקי שדים". אלו ואלו פתחו פיהם ואמרו שירה לפני המקום, שנאמר: "אשירה ליי".רבי מאיר אומר: אף עברין שבמעי אמן פתחו פיהן,*עברים: עברים. ואמרו שירה לפני המקום, שנאמר: (תהלים סח,כז) "במקהלות ברכו אלהים, אדני ממקור ישראל." ולא ישראל בלבד אמרו שירה לפני המקום, אלא אף מלאכי השרת, שנאמר: (תהלים ח,ב) "יי אדנינו, מה אדיר שמך בכל הארץ! אשר תנה הודך על השמים.""כי גאה גאה", גאני וגאיתיו: גאני במצרים, שנאמר: (שמות ד,כב) "ואמרת אל פרעה, כה אמר יי: בני בכרי ישראל." אף אני גאיתיו במצרים, שנאמר: (ישעיה ל,כט) "השיר יהיה לכם כליל התקדש חג, ושמחת לבב כהולך בחליל, לבוא בהר יי אל צור ישראל."דבר אחר: "כי גאה גאה", גאני וגאיתיו: גאני על הים, שנאמר: (שמות יד,יט) "ויסע מלאך האלהים ההלך לפני מחנה ישראל, וילך מאחריהם, ויסע עמוד הענן מפניהם ויעמד מאחריהם." אף אני גאיתיו על הים, ושרתי לפניו שירה, שנאמר: "אשירה ליי, כי גאה גאה".דבר אחר: "כי גאה גאה". גאה ועתיד להתגאות, שנאמר: (ישעיה ב,יב) "כי יום ליי צבאות על כל גאה ורם, ועל כל נשא ושפל." ואומר: (ישעיה ב,יג-יז) "ועל כל ארזי הלבנון הרמים והנשאים, ועל כל אלוני הבשן. ועל כל ההרים הרמים, ועל כל הגבעות הנשאות. ועל כל מגדל גבה, ועל כל חומה בצורה. ועל כל אניות תרשיש, ועל כל שכיות החמדה.*שכיות החמדה: כלים יפים שחומדים להסתכל בהם. ושח גבהות האדם, ושפל רום אנשים, ונשגב יי לבדו ביום ההוא." ואומר (ישעיה ב,יח) "והאלילים כליל יחלף."דבר אחר: "כי גאה גאה", מתגאה הוא על כל המתגאים, שבמה שאמות העולם מתגאים לפניו, בו הוא נפרע מהם. שכן הוא אומר בדור המבול: (איוב כא,י) "שורו עבר ולא יגעל, תפלט פרתו ולא תשכל." (איוב כא,יא-יב) "ישלחו כצאן עויליהם, וילדיהם ירקדון. ישאו כתף וכנור, וישמחו לקול עוגב." מה נאמר שם? (איוב כא,יד-טו) "ויאמרו לאל: סור ממנו! ודעת דרכיך לא חפצנו. מה שדי כי נעבדנו, ומה נועיל כי נפגע בו?" אמרו, לא טפת גשמים היא? אין אנו צריכין לה, אלא: (בראשית ב,ו) "ואד יעלה מן הארץ, והשקה את כל פני האדמה." אמר להם המקום: שוטים שבעולם! בטובה שהשפעתי לכם אתם מתגאים! בה אני נפרע מכם! שנאמר: (בראשית ז,יב) "ויהי הגשם על הארץ, ארבעים יום וארבעים לילה."רבי יוסה בן דרמסקית אומר: הם נתנו עיניהם, העליונה בתחתונה, כדי לעשות תאותם, והמקום פתח עליהם מעינות מלמעלה ומלמטה כדי לאבדם, שנאמר: (בראשית ז,יא) "ביום הזה נבקעו כל מעינת תהום רבה, וארבת השמים נפתחו."וכן את מוצא באנשי מגדל, שבדבר שנתגאו לפניו, בו נפרע מהם, שנאמר: (בראשית יא,ד) "ויאמרו: הבה נבנה לנו עיר ומגדל וראשו בשמים, ונעשה לנו שם, פן נפוץ". ואחריו מה כתוב? (בראשית יא,ח) "ויפץ יי אתם משם על פני כל הארץ ויחדלו לבנת העיר."וכן את מוצא באנשי סדום, שבמה שנתגאו לפניו, בו נפרע מהם, שנאמר: (איוב כח,ה) "ארץ ממנה יצא לחם, ותחתיה נהפך כמו אש. מקום ספיר אבניה, ועפרת זהב לו." (איוב כח ה,י) "נתיב לא ידעו עיט, ולא שזפתו עין איה." (איוב כח ה,י) "לא הדריכוהו בני שחץ,*בני שחץ: חיות עזות. לא עדה עליו שחל."*שחל: אריה. אמרו אנשי סדום: אין אנו צריכין שיבא אדם אצלנו, אלא הרי מזון יוצא מאצלנו, וכסף וזהב ואבנים טובות ומרגליות יוצא מאצלנו. נשכח את הרגל מבינותינו! אמר להם המקום: שוטים שבעולם! בטובה שהשפעתי לכם אתם מתגאים, ואתם אומרים 'נשכח את הרגל מבינותינו!' אף אני אשכח אתכם מן העולם, שנאמר: (איוב כח,ד) "פרץ נחל מעם גר, הנשכחים מני רגל, דלו מאנוש נעו." ואומר: (איוב יב,ה-ו) "לפיד בוז לעשתות שאנן, נכון למועדי רגל. ישליו אהלים לשדדים, ובטחות למרגיזי אל". מי גרם להם? (איוב יב,ו) "לאשר הביא אלוה בידו." וכן הוא אומר: (יחזקאל טז,מט) "הנה זה היה עון סדם אחותך, גאון שבעת לחם ושלות השקט היה לה", מי גרם להם? (יחזקאל טז,מט) "ויד עני ואביון לא החזיקה". וכן הוא אומר: (בראשית יג,י) "לפני שחת יי את סדם ואת עמרה, כגן יי, כארץ מצרים". ואחריו מה כתוב? (בראשית יט,לג) "ותשקין את אביהן יין בלילה". וכי מאין היה להם יין במערה? אלא שזמן להם המקום יין, כענין שנאמר: (יואל ד,יח) "והיה ביום ההוא, יטפו ההרים עסיס". אם כן זמן המקום למכעיסיו, קל וחמר לעושי רצונו!וכן את מוצא במצריים, שבמה שנתגאו לפניו, בו נפרע מהם, שנאמר: (שמות יד,ז) "ויקח שש מאות רכב בחור, וכל רכב מצרים, ושלשם על כלו." וכתוב אחריו: (שמות טו,ד) "מרכבת פרעה וחילו ירה בים, ומבחר שלשיו טבעו בים סוף."וכן את מוצא בסיסרא, שבמה שנתגאה לפניו, בו נפרע ממנו, שנאמר: (שופטים ד,יג) "ויזעק סיסרא את כל רכבו, תשע מאות רכב ברזל, ואת כל העם אשר אתו, מחרשת הגוים אל נחל קישון." מה כתוב אחריו? (שופטים ה,כ) "מן שמים נלחמו, הכוכבים ממסלותם נלחמו עם סיסרא."וכן את מוצא בשמשון, שבמה שנתגאה לפניו, בו נפרע ממנו, שנאמר: (שופטים יד,ג-ד) "ויאמר שמשון אל אביו: אותה קח לי, כי היא ישרה בעיני. ואביו ואמו לא ידעו כי מיי היא, כי תאנה הוא מבקש מפלשתים, ובעת ההיא פלשתים משלים בישראל." ואחריו מה כתוב? (שופטים טז,כא) "ויאחזוהו פלשתים, וינקרו את עיניו, ויורידו אותו עזתה". רבי יהודה אומר: תחלת קלקולו בעזה היתה, ולכך לא היה ענשו אלא בעזה.וכן את מוצא באבשלום, במה שנתגאה, בו נפרע ממנו, שנאמר: (שמואל ב יד,כה-כו) "וכאבשלום לא היה איש יפה בכל ישראל להלל מאד, מכף רגלו ועד קדקדו לא היה בו מום. ובגלחו את ראשו, והיה מקץ ימים לימים אשר יגלח, כי כבד עליו, וגלחו, ושקל את שער ראשו מאתים שקלים באבן המלך."רבי יהודה אומר: נזיר עולם היה, והיה מגלח לשנים עשר חדש, שנאמר: (שמואל ב טו,ז) "ויהי מקץ ארבעים שנה, ויאמר אבשלום אל המלך: אלכה נא ואשלם את נדרי, אשר נדרתי ליי בחברון." אמר: (שמואל ב טו,ח) "כי נדר נדר עבדך בשבתי בגשור בארם, לאמר: אם ישוב ישיבני יי ירושלם, ועבדתי את יי."רבי יוסה אומר: נזיר ימים היה, והיה מגלח אחת לשלשים יום, שנאמר: (שמואל ב יד,כה) "והיה מקץ ימים לימים אשר יגלח".רבי אומר: כל ערב שבת היה מגלח, שכן דרך בני מלכים לגלח מערב שבת לערב שבת. מה כתוב אחריו? (שמואל ב יח,ט) "ויקרא אבשלום לפני עבדי דוד, ואבשלום רכב על הפרד, ויבא הפרד תחת שובך האלה הגדולה, ויחזק ראשו באלה, ויתן בין השמים ובין הארץ, והפרד אשר תחתיו עבר."וכן את מוצא בסנחריב, במה שנתגאה, בו נפרע ממנו, שנאמר: (מלכים ב יט,כג) "ביד מלאכיך חרפת אדני ותאמר: ברב רכבי אני עליתי מרום הרים, ירכתי לבנון, ואכרת קומת ארזיו, מבחור ברשיו, ואבואה מלון קצה, יער כרמלו." ואומר: (מלכים ב יט,כד) "אני קרתי ושתיתי מים זרים, ואחרב בכף פעמי כל יארי מצור."*ואחרב בכף פעמי כל יארי מצור: אייבש בכף רגלי כל נהרות מצרים. מה הוא אומר? (מלכים ב יט,לה) "ויהי בלילה ההוא, ויצא מלאך יי, ויך במחנה אשור מאה שמונים וחמשה אלף". אמרו: הגדול שבהם היה ממנה על מאה ושמונים וחמשה אלף, והקטן שבהם, אין פחות משני אלפים, שנאמר: (מלכים ב יח,כד) "ואיך תשיב את פני פחת אחד עבדי אדני הקטנים? ותבטח לך על מצרים לרכב ולפרשים!" (מלכים ב יט,כא-כב) "זה הדבר אשר דבר יי עליו: בזה לך, לעגה לך בתולת בת ציון, אחריך ראש הניעה בת ירושלם. את מי חרפת וגדפת, ועל מי הרימות קול ותשא מרום עיניך? על קדוש ישראל." מה הוא אומר? (ישעיה י,לב-לג) "עוד היום בנב לעמד, ינפף ידו הר בת ציון גבעת ירושלם. הנה האדון יי צבאות מסעף פארה במערצה,*מסעף פארה במערצה: כורת את צמרת העץ בגרזן. ורמי הקומה גדועים והגבהים ישפלו."וכן את מוצא בנבוכדנצר, במה שנתגאה, בו נפרע ממנו, שנאמר: (ישעיה יד,יג-יד) "ואתה אמרת בלבבך: השמים אעלה! אעלה על במתי עב, אדמה לעליון." מהו אומר אחריו? (ישעיה יד,טו) "אך אל שאול תורד, אל ירכתי בור."וכן את מוצא בצור, במה שנתגאה, בו נפרע ממנו, שנאמר: (יחזקאל כז,ג-ד) "כה אמר אדני יי: צור, את אמרת: אני כלילת יפי! בלב ימים גבוליך, בניך כללו יפיך." אחריו מהו אומר? (יחזקאל כו,ג) "כה אמר אדני יי: הנני עליך צר, והעליתי עליך גוים רבים, כהעלות הים לגליו."וכן את מוצא בנגיד צור, שנאמר: (יחזקאל כח,ב) "בן אדם! אמר לנגיד צר: כה אמר אדני יי: יען גבה לבך ותאמר: אל אני! מושב אלהים ישבתי בלב ימים", מהו אומר? (יחזקאל כ,י) "מותי ערלים תמות ביד זרים, כי אני דברתי, נאם אדני יי." הא במה שאמות העולם מתגאין לפניו, בו נפרע מהם, שנאמר "כי גאה גאה"."סוס ורכבו רמה בים." וכי סוס אחד היה, ורכבו אחד היה? והלא כבר נאמר: (שמות יד,ז) "ויקח שש מאות רכב בחור"? (שמות טו,ד) "מרכבת פרעה וחילו ירה בים, ומבחר שלשיו טבעו בים סוף"! אלא, כשישראל עושין רצונו שלמקום, אין אויביהן עומדין לפניהם אלא כסוס אחד ורוכבו. כיוצא בו אתה אומר: (דברים כ,א) "כי תצא למלחמה על איבך, וראית סוס ורכב". וכי סוס אחד היה, ורכב אחד היה? והלא כבר נאמר (דברים כ,א) "עם רב ממך"? אלא, כשישראל עושין רצונו שלמקום, אין אויביהן עומדין לפניהם אלא כסוס אחד ורוכבו."סוס ורכבו", מגיד שהסוס קשור ברוכבו, ורוכבו קשור בסוס, עולים במרום ויורדים לתהום, ואין נפרדים זה מזה. משל לאדם זורק שני כלים לאויר, לא סוף אחד מהם להפרד מחברו? אבל כן, "רמה", "ירה", "רמה", שהיו עולין למרום, "ירה", שהיו יורדים לתהום, ואינן נפרדים זה מזה. סוס ורוכבו יחד.כתוב אחד אומר "רמה בים", וכתוב אחד אומר (שמות טו,ד) "ירה בים". כיצד יתקימו שני כתובים אלו? "רמה", שהיו עולין למרום, "ירה", שהיו יורדין לתהום.דבר אחר: "רמה", כיון שראו ישראל שרה שלמלכות נופל, התחילו נותנין שבח, לכך נאמר "רמה".וכן את מוצא, שאין המקום עתיד להפרע מן המלכיות לעתיד לבא, עד שיפרע משריהן תחלה, שנאמר: (ישעיה כד,כא) "והיה ביום ההוא, יפקד יי על צבא המרום במרום", ואחר כך "ועל מלכי האדמה על האדמה." ואומר (ישעיה יד,יב) "איך נפלת משמים, הילל בן שחר?" ואחר כך "נגדעת לארץ, חולש על גוים." ואומר (ישעיה לד,ה) "כי רותה בשמים חרבי", ואחר כך "הנה על אדום תרד"."סוס ורכבו", שהיה מביא סוס ורוכבו, ומעמידן בדין. אומר לסוס: למה רצת אחרי בני? והוא אומר: מצרי הריצני על כרחי! שנאמר: (שמות יד,ט) "וירדפו מצרים אחריהם". אומר למצרי: למה רצת אחרי בני? והוא אומר: הסוס הריצני על כרחי! שנאמר: (שמות טו,יט) "כי בא סוס פרעה". מה עשה המקום? מרכיב את האדם על הסוס ודן אותם יחד, שנאמר: (שמות טו,א) "סוס ורכבו רמה בים."שאל אנטונינוס את רבנו הקדוש: בשעה שאדם מת והגוף כלה, הקדש מעמידו בדין? אמר לו: עד שאת שואלני על הגוף, שהוא טמא, שאלני על הנשמה, שהיא טהורה! מושלו משל, למה הדבר דומה? למלך בשר ודם שהיה לו פרדס נאה, הושיב בו המלך שומרין שנים, אחד חגר ואחד סומה. אמר לו חגר לסומה: בכורות נאות אני רואה.*בכורות: פירות שהבשילו ראשונים. אמר לו סומה: וכי רואה אני? אמר לו חגר: וכי יכל אני להלך? רכב חגר על גבי סומה, והלכו ונטלו את הבכורות. לימים בא המלך, וישב עליהן בדין. אמר להן: היכן הן בכורות? אמר לו סומה: וכי רואה אני? אמר לו חגר: וכי יכל אני להלך? המלך פקח היה. מה עשה? הרכיב זה על גבי זה, והיו מהלכין. אמר להן המלך: כך עשיתם ואכלתם! כך הקדש ברוך הוא מביא גוף ונשמה, ומעמידן בדין. אומר לגוף: מפני מה חטאת לפני? אומר לפניו: רבונו שלעולם! מיום שיצאת ממני נשמה, אני משלך כאבן. אומר לנשמה: מפני מה חטאת לפני? אומרת לפניו: רבונו שלעולם! אני שחטאתי? גוף חטא! מיום שיצאתי ממנו, לא טהורה אני לפניך? הקדש מביא נשמה ומכניסה בגוף, ודנן כאחד, שנאמר: (תהלים נ,ד) "יקרא אל השמים מעל", להביא נשמה, "ואל הארץ", להביא את הגוף, ואחר כך "לדין עמו", מדין עמו.איסי בן שמי אומר: נאמר כן "סוס" סתום, ונאמר להלן "סוס" מפרש, שנאמר: (זכריה יב,ד) "ביום ההוא, נאם יי, אכה כל סוס בתמהון ורכבו בשגעון, ועל בית יהודה אפקח את עיני, וכל סוס העמים אכה בעורון." (זכריה יד,יב) "וזאת תהיה המגפה אשר יגף יי את כל העמים אשר צבאו על ירושלם, המק בשרו והוא עמד על רגליו,*המק: נרקב. ועיניו תמקנה בחריהן ולשונו תמק בפיהם." (זכריה יד,טו) "וכן תהיה מגפת הסוס הפרד הגמל והחמור, וכל הבהמה אשר יהיה במחנות ההמה כמגפה הזאת." בא מפרש ולמד על הסתום. מה מפרש בחמש מכות, אף סתום בחמש מכות.(שמות טו,ב) ["עזי וזמרת יה, ויהי לי לישועה, זה אלי ואנוהו, אלהי אבי וארממנהו."] *אנוהו: אעשה אותו נאה, אשבח את יופיו. "עזי", אין "עזי" אלא תורה, שנאמר: (תהלים כט,יא) "יי עז לעמו יתן, יי יברך את עמו בשלום." (תהלים צט,ג) "ועז מלך משפט אהב, אתה כוננת מישרים, משפט וצדקה ביעקב אתה עשית." דבר אחר: "עזי", אין "עזי" אלא מלכות, שנאמר: (תהלים כא,ב) "יי בעזך ישמח מלך ובישועתך מה יגל מאד." (תהלים כח,י) "יי עז למו ומעוז ישועות משיחו הוא." (שמואל א ב,י) "ויתן עז למלכו וירם קרן משיחו."דבר אחר: "עזי", אין "עזי" אלא תקפי, שנאמר: (ירמיה טז,יט) "יי עזי ומעזי ומנוסי ביום צרה". (תהלים כח,ז) "יי עזי ומגני, בו בטח לבי ונעזרתי".דבר אחר: "עזי", עזר ומסמך את לכל באי העולם, אבל לי ביותר. "וזמרת", זמרת את לכל באי העולם, אבל לי ביותר. עשני אמרה, אף אני עשיתיו אמרה.*אמרה: שוליים צבעוניים לבגד. חטיבה, ציור. עשני אמרה, שנאמר (דברים כו,יח) "ויי האמירך היום". אף אני עשיתיו אמרה, שנאמר "את יי האמרת היום".והרי כל אמות העולם אומרין שבחו שלמי שאמר והיה העולם, אבל שלי נעים לפניו, שנאמר: (שמואל ב כג,א) "ונעים זמרות ישראל."ישראל אומרים: (דברים ו,ד) "שמע ישראל, יי אלהינו, יי אחד." והקדש ברוך הוא אומר: (שמות כ,ב) "אנכי יי אלהיך". ישראל אומרים: (דברים ו,ד) "יי אחד." והקדש ברוך הוא אומר להם: (דברי הימים א יז,כא) "ומי כעמך ישראל, גוי אחד בארץ!"ישראל אומרים: (שמות טו,יא) "מי כמכה באלם יי", ורוח הקדש צווחת ואומרת: (דברים לג,כט) "אשריך ישראל! מי כמוך עם נושע ביי?"ישראל אומרים: מי "כיי אלהינו בכל קראנו אליו." (דברים ד,ז) ורוח הקדש צווחת ואומרת: (דברים ד,ז) "כי מי גוי גדול אשר לו אלהים קרבים אליו?"ישראל אומרים: (תהלים פט,יח) "כי תפארת עזמו אתה וברצונך תרום קרנינו."*עזמו=עזם, העוז שלהם. ורוח הקדש צווחת ואומרת: (ישעיה מט,ג) "ישראל אשר בך אתפאר." ישראל אומרים: (ישעיה ו,ג) "קדוש, קדוש, קדוש יי צבאות, מלא כל הארץ כבודו." והקדש ברוך הוא אומר להם: (תהלים טז,ג) "לקדושים אשר בארץ המה". ישראל אומרים: (תהלים צג,ד) "אדיר במרום יי." והקדש ברוך הוא אומר להם: (תהלים טז,ג) "ואדירי כל חפצי בם.""ויהי לי לישועה". ישועה את לכל באי העולם, אבל לי ביותר. דבר אחר: "ויהי לי לישועה", היה לי, ויהיה לי. היה לי, לשעבר, ויהיה לי, לעתיד לבא."זה אלי". רבי אליעזר אומר: מנין אתה אומר, שראת שפחה על הים מה שלא ראה ישעיה ויחזקאל? שנאמר (הושע יב,יב) "וביד הנביאים אדמה." (יחזקאל א,א) "נפתחו השמים ואראה מראות אלהים." מושלו משל, למה הדבר דומה? למלך בשר ודם שנכנס למדינה, ועליו צפירה מקפתו, וגבורין מימינו ומשמאלו,*צפירה: שומרי ראש. וחילותיו מלפניו ומלאחריו. והיו הכל שואלין לומר 'אי זהו המלך?' לפי שהוא בשר ודם כמותן. אבל כשנגלה הקדש ברוך הוא על הים, לא צרך אחד מהם לשאל 'אי זהו?' אלא, כיון שראוהו, הכירוהו, ופתחו כלן פיהן ואמרו: "זה אלי ואנוהו, אלהי אבי, וארממנהו!""ואנוהו". רבי ישמעאל אומר: וכי אפשר לבשר ודם להנוות לקונו? אלא אנוה לו במצוות: אעשה לפניו לולב נאה, סכה נאה, ציצית נאה, תפלה נאה. אבא שאול אומר: הדמה לו: מה הוא חנון, אף אתה, תהי חנון ורחום!רבי יוסה אומר: נוותיו ושבחו שלמי שאמר והיה העולם,*נוותיו: מידותיו הנאות. בפני כל אמות העולם! רבי יוסה בן דרמסקית אומר: אעשה לפניו בית מקדש נאה. ואין 'נאה' אלא בית המקדש, שנאמר: (תהלים עט,י) "ואת נוהו השמו." (ישעיה לג,כ) "חזה ציון קרית מועדנו, עיניך תראינה ירושלם, נוה שאנן".רבי עקיבה אומר: אדבר נוותיו ושבחו שלקדש ברוך הוא בפני כל אמות העולם, שהרי אמות העולם שואלין לומר: (שיר השירים ה,ט) "מה דודך מדוד היפה בנשים?" מה דודך מדוד, שכך אתם מתים עליו, אתם נהרגין עליו? שנאמר: (שיר השירים א,ג) "על כן עלמות אהבוך", אהבנוך עד מות. (תהלים מד,כג) "כי עליך הרגנו כל היום, נחשבנו כצאן טבחה." הרי אתם נאים, הרי אתם גבורים, באו והתערבו אלנו!וישראל אומרים לאמות העולם: מכירין אתם אותו? נאמר לכם מקצת שבחו: (שיר השירים ה,י-טז) "דודי צח ואדום, דגול מרבבה. ראשו כתם פז קוצותיו תלתלים שחרות כעורב. עיניו כיונים על אפיקי מים, רחצות בחלב ישבות על מלאת.*ישבות על מלאת: עיניו מתאימות למקומן בפנים. לחיו כערוגת הבשם מגדלות מרקחים, שפתותיו שושנים נטפות מור עבר. ידיו גלילי זהב ממלאים בתרשיש, מעיו עשת שן מעלפת ספירים.*מעיו עשת שן מעלפת ספירים: בטנו גוש שנהב מכוסה ומקושט באבני ספיר. שוקיו עמודי שש מיסדים על אדני פז, מראהו כלבנון בחור כארזים. חכו ממתקים וכלו מחמדים, זה דודי וזה רעי בנות ירושלם."כיון ששמעו אמות העולם כל השבח הזה, אומרים להן לישראל: נלכה עמכם! שנאמר: (שיר השירים ו,א) "אנה הלך דודך, היפה בנשים? אנה פנה דודך, ונבקשנו עמך." וישראל אומרים לאמות העולם: אין לכם חלק בו, אלא, (שיר השירים ב,טז) "דודי לי ואני לו, הרעה בשושנים." (שיר השירים ו,ג) "אני לדודי ודודי לי, הרעה בשושנים."וחכמים אומרים: אלונו עד שאבא עמו לבית מקדשו.מושלו משל, למה הדבר דומה? למלך שהלך בנו למדינת הים, ויצא אחריו ועמד עליו. הלך למדינה אחרת, ויצא אחריו ועמד עליו. כך ישראל, כשירדו למצרים, ירדה שכינה עמהם, שנאמר: (בראשית מו,ד) "אנכי ארד עמך מצרימה". עלו, עלת שכינה עמהם, שנאמר: (בראשית מו,ד) "ואנכי אעלך גם עלה". ירדו לים, שכינה עמהם, שנאמר: (שמות יד,יט) "ויסע מלאך האלהים ההלך לפני מחנה ישראל". יצאו למדבר, שכינה עמהם, שנאמר: (שמות יג,כא) "ויי הלך לפניהם יומם", עד שאבא עמו לבית מקדשו.וכן הוא אומר: (שיר השירים ג,ד) "כמעט שעברתי מהם, עד שמצאתי את שאהבה נפשי, אחזתיו ולא ארפנו, עד שהביאתיו אל בית אמי ואל חדר הורתי." "אלי", עמי נהג במדת רחמים, ועם אבותי נהג במדת הדין. ומנין שאין 'אלי' אלא מדת רחמים? שנאמר: (תהלים כב,ב) "אלי, אלי! למה עזבתני?" (במדבר יב,יג) "אל נא רפא נא לה!" (תהלים קיח,כז) "אל יי, ויאר לנו"."אלהי אבי, וארממנהו." אני מלכה בת מלכים, אהובה בת אהובים, קדושה בת קדושים, טהורה בת טהורים. מושלו משל, למה הדבר דומה? לאדם שהלך לקדש אשה. פעמים בוש בה, פעמים בוש במשפחתה, פעמים בוש בקרובותיה, אבל אני, איני כן, אלא מלכה בת מלכים ואהובה בת אהובים, קדושה בת קדושים וטהורה בת טהורים. "אלהי אבי וארממנהו." רבי שמעון בן אלעזר אומר: כשישראל עושין רצונו שלמקום, שמו מתגדל בעולם, שנאמר: (יהושע ה,א) "ויהי כשמע כל מלכי האמרי אשר בעבר הירדן ימה, וכל מלכי הכנעני אשר על הים, את אשר הוביש יי את מי הירדן מפני בני ישראל עד עברם,*הוביש: ייבש, החריב. וימס לבבם, ולא היה בם עוד רוח מפני בני ישראל." וכן אמרה רחב לשלוחי יהושע: (יהושע ב,י-יא) "כי שמענו את אשר הוביש יי את מי ים סוף מפניכם, בצאתכם ממצרים, ואשר עשיתם לשני מלכי האמרי אשר בעבר הירדן, לסיחן ולעוג, אשר החרמתם אותם. ונשמע, וימס לבבנו, ולא קמה עוד רוח באיש מפניכם, כי יי אלהיכם הוא אלהים בשמים ממעל, ועל הארץ מתחת". ובזמן שאינן עושין רצונו שלמקום, כביכל שמו מתחלל בעולם, שנאמר: (יחזקאל לז,כ-כג) "ויבוא אל הגוים אשר באו שם, ויחללו את שם קדשי, באמר להם: עם יי אלה ומארצו יצאו. ואחמל על שם קדשי, אשר חללהו בית ישראל בגוים אשר באו שמה. לכן אמר לבית ישראל: כה אמר אדני יי: לא למענכם אני עשה, בית ישראל, כי אם לשם קדשי, אשר חללתם בגוים אשר באתם שם. וקדשתי את שמי הגדול המחלל בגוים, אשר חללתם בתוכם, וידעו הגוים כי אני יי, נאם אדני יי, בהקדשי בכם לעיניהם.""אלהי אבי וארממנהו." לא על נסים שעשה עמי בלבד, אומר לפניו דברי שבח ושירה, אלא על נסים שעשה עמי ועם אבותי, ועושה עמי בכל דור ודור!" "אלהי אבי וארממנהו!"(שמות טו,ג) "יי איש מלחמה, יי שמו." רבי יהודה אומר: הרי זה מקרא עשיר במקומות הרבה: מגיד שנגלה עליהם המקום בכל כלי זין: נגלה עליהם כפרש, שנאמר: (תהלים יח,יא) "וירכב על כרוב ויעף וירא על כנפי רוח." נגלה עליהם כגבור חגור חרב, שנאמר: (תהלים מה,ד) "חגור חרבך על ירך, גבור!"נגלה עליהם בשרין וכובע כגבור, שנאמר: (ישעיה נט,יז) "וילבש צדקה כשרין, וכובע ישועה בראשו, וילבש בגדי נקם תלבשת ויעט כמעיל קנאה." נגלה עליהם בקשת ובחצים, שנאמר: (חבקוק ג,ט) "עריה תעור קשתך". (תהלים יח,טו) "וישלח חציו". נגלה עליהם בחנית, שנאמר: (חבקוק ג,יא) "לנגה ברק חניתך." (תהלים לה,ג) "והרק חנית וסגר לקראת רדפי,*הרק חנית: הוצא את החנית מן הנרתיק. אמר לנפשי ישעתך אני." נגלה עליהם בצנה ומגן, שנאמר: (תהלים צא,ד) "באברתו יסך לך, ותחת כנפיו תחסה,*אברתו: הכנף שלו. צנה וסחרה אמתו."*צנה וסחרה: סוגי מגן. (תהלים לה,ב) "החזק מגן וצנה".שומע אני, שהוא צריך לאחת ממדות הללו? תלמד לומר "יי איש מלחמה, יי שמו." בשמו הוא נלחם, ואינו צריך לאחת מכל המדות הללו.אם כן, למה צרך הכתוב לפרט כל אחת בפני עצמה? אלא שאם יצטרכו ישראל, המקום עושה להם נסין ומלחמות וגבורן.*גבורן: גבורות. צורת הרבות על דרך הארמית. אי להם לאמות העולם מה הן שומעין באזניהם,*אי=אוי. שהרי מי שאמר והיה העולם עתיד להלחם בם."יי איש מלחמה, יי שמו", למה נאמר? לפי שנגלה על הים כגבור עושה מלחמות, שנאמר: "יי איש מלחמה". נגלה בסיני כזקן מלא רחמים, שנאמר: (שמות כד,י) "ויראו את אלהי ישראל, ותחת רגליו כמעשה לבנת הספיר". וכשנגאלו, מה הוא אומר? (שמות כד,י) "וכעצם השמים לטהר". ואומר: *(דניאל ז,ט-י)** רואה הייתי, עד אשר כסאות השלכו, ועתיק ימים ישב, לבושו כשלג לבן ושער ראשו כצמר נקי, כסאו שביבים של אש גלגליו אש בוערת. נהר של אש נמשך ויוצא מלפניו, אלף אלפים ישרתוהו ורבוא רבבות לפניו יעמדו, המשפט ישב וספרים נפתחו. "חזה הוית עד די כרסון רמיו, ועתיק יומין יתב, לבושה כתלג חור, ושער ראשה כעמר נקא, כרסיה שבבין די נור, גלגלוהי נור דלק. נהר די נור נגד ונפק מן קדמוהי, אלף אלפין ישמשונה, ורבו רבבן קדמוהי יקומון, דינא יתב, וספרין פתיחו." שלא לתן פתחון פה לאמות העולם לומר: שתי רשיות הן, אלא "יי איש מלחמה, יי שמו." הוא בסיני, הוא על הים, הוא לשעבר, הוא לעתיד לבא, הוא בעולם הזה, הוא לעולם הבא, שנאמר: (דברים לב,לט) "ראו עתה כי אני אני הוא, ואין אלהים עמדי, אני אמית ואחיה, מחצתי ואני ארפא, ואין מידי מציל." (ישעיה מו,ד) "ועד זקנה אני הוא, ועד שיבה אני אסבל, אני עשיתי ואני אשא, ואני אסבל ואמלט." (ישעיה מד,ו) "כה אמר יי, מלך ישראל וגאלו, יי צבאות: אני ראשון ואני אחרון". (ישעיה מא,ד) "מי פעל ועשה? קרא הדרות מראש, אני יי ראשון, ואת אחרנים אני הוא."יש גבור במדינה, ועליו כל כלי זין,*כלי זין: כלי נשק. אבל אין לו כח ולא גבורה, ולא תכסיס ולא מלחמה.*תכסיס. taxis: מערך קרב; גדוד. אבל המקום אינו כן, אלא לו כח וגבורה ותכסיס ומלחמה, שנאמר: (שמואל א יז,מז) "כי ליי המלחמה, ונתן אתכם בידנו." (תהלים קמד,א) "לדוד, ברוך יי צורי! המלמד ידי לקרב, אצבעותי למלחמה."יש גבור במדינה, וכחו עליו. בן ארבעים שנה לא דומה לבן ששים, ולא בן ששים דומה לבן שבעין, אלא כל שהוא הולך, כחו מתמעט, אבל מי שאמר והיה העולם אינו כן, אלא, (מלאכי ג,ה) "כי אני יי לא שניתי".יש גבור במדינה, שמשקנאה וגבורה לובשתו, אפלו אביו ואמו, ואפלו קרוביו, אינו מניחן, אלא הכל מכה והולך בחמה. אבל מי שאמר והיה העולם אינו כן, אלא "יי איש מלחמה, יי שמו." "יי איש מלחמה", שהוא נלחם במצרים, "יי שמו", שהוא מרחם על כל בריותיו, שנאמר: (שמות לד,ו) "יי, יי! אל רחום וחנון, ארך אפים ורב חסד ואמת."יש גבור שמשהחץ יוצא מידו, אינו יכל להחזירו, שכבר יצא מידו, אבל מי שאמר והיה העולם אינו כן, אלא כשאין ישראל עושין רצונו, כביכל גזרה יוצא מלפניו, שנאמר: (דברים לב,מא) "אם שנותי ברק חרבי". עשו תשובה, מיד הוא מחזירה, שנאמר: (דברים לב,מא) "ותאחז במשפט ידי". או שומע אני, שהוא מחזירה ריקם! תלמד לומר "אשיב נקם לצרי". ועל מי הוא מחזירה? על אמות העולם, שנאמר: (דברים לב,מא) "ולמשנאי אשלם."מלך בשר ודם יוצא למלחמה, ומדינות קרובות אצלו באות ושואלות צרכיהן מלפניו, והן אומרים להן: זעוף הוא, למלחמה הוא יוצא! לכשינצח במלחמה וישוב, באין אתם ושואלין צרכיכם מלפניו. אבל מי שאמר והיה העולם אינו כן, אלא "יי איש מלחמה", שהוא נלחם במצרים, "יי שמו", שהוא שומע צעקת כל באי העולם, שנאמר: (תהלים סה,ג) "שמע תפלה, עדיך כל בשר יבאו."מלך בשר ודם עומד במלחמה, אינו יכל לזון ולא לספק אופסוניות לכל חילותיו.*אופסוניות. opsonia: אספקת מזון ושכר כסף לצבא. אבל מי שאמר והיה העולם אינו כן, אלא "יי איש מלחמה", שהוא נלחם במצרים, "יי שמו", שהוא זן ומפרנס לכל בריותיו, שנאמר: (תהלים קלו,יג-טו) "לגזר ים סוף לגזרים, כי לעולם חסדו. והעביר ישראל בתוכו, כי לעולם חסדו. ונער פרעה וחילו בים סוף, כי לעולם חסדו." ואומר: (תהלים קלו,כה) "נתן לחם לכל בשר, כי לעולם חסדו.""יי איש מלחמה". אפשר לומר כן? והלא כבר נאמר: (ירמיה כג,כד) "הלוא את השמים ואת הארץ אני מלא, נאם יי". וכתוב: (ישעיה ו,ג) "וקרא זה אל זה ואמר: קדוש, קדוש, קדוש יי צבאות, מלא כל הארץ כבודו." ואומר: (יחזקאל מג,ב) "והנה כבוד אלהי ישראל בא מדרך הקדים,*הקדים: המזרח. וקולו כקול מים רבים, והארץ האירה מכבדו." ומה תלמד לומר "יי איש מלחמה"? מפני חבתכם ומפני קדשתכם אקדש שמי בכם, וכן הוא אומר: (הושע יא,ט) "כי אל אנכי ולא איש, בקרבך קדוש", אקדש שמי בכם."יי שמו." בשמו הוא נלחם, אינו צריך לאחת מכל מדות אלו. וכן דוד אומר: (שמואל א יז,מה) "אתה בא אלי בחרב ובחנית ובכידון, ואנכי בא אליך בשם יי צבאות". ואומר: (תהלים כ,ח-י) "אלה ברכב ואלה בסוסים, ואנחנו בשם יי אלהינו נזכיר. המה כרעו ונפלו, ואנחנו קמנו ונתעודד. יי, הושיעה! המלך יעננו ביום קראנו." וכן אסא אומר: (דברי הימים ב יד,י) "ויקרא אסא אל יי אלהיו, ויאמר: יי! אין עמך לעזר בין רב לאין כח! עזרנו יי אלהינו, כי עליך נשענו, ובשמך באנו על ההמון הזה! יי אלהינו, אתה אל יעצר עמך אנוש!"(שמות טו,ד) "מרכבת פרעה וחילו ירה בים, ומבחר שלשיו טבעו בים סוף." "מרכבת פרעה וחילו ירה בים", במדה שאדם מודד, בה מודדין לו. הם אמרו: (שמות ה,ב) "מי יי אשר אשמע בקלו?" ואף אתה, באותה מדה מדדת להם, לכך נאמר: (שמות טו,ד) "מרכבת פרעה וחילו ירה בים". כתוב אחד אומר "ירה", וכתוב אחד אומר "רמה". כיצד יתקימו שני פסוקים הללו? "ירה", שהן יורדין לתהום, "רמה", שהן עולין למרום.דבר אחר: (שמות טו,ד) "מרכבת פרעה", במדה שמדדו בה מדדת להם. הן אמרו: (שמות א,כב) "כל הבן הילוד, היארה תשליכהו!" ואף אתה, באותה מדה מדדת להם, שנאמר: "מרכבת פרעה וחילו ירה בים".דבר אחר: (שמות טו,ד) "מרכבת פרעה", במדה שמדדו, בה מדדת להם. הם אמרו: (שמות יד,ז) "ויקח שש מאות רכב בחור". ואף אתה, באותה המדה מדדת להם. לכך נאמר: "מרכבת פרעה וחילו ירה בים, ומבחר שלשיו". במדה שמדדו, בה מדדת להם. הם אמרו: (שמות יד,ז) "ושלשם על כלו." ואף אתה, באותה המדה מדדת להם: "ומבחר שלשיו טבעו בים סוף." "טבעו בים סוף." במדה שמדדו, בה מדדת להם. (שמות א,יד) "וימררו את חייהם בעבדה קשה בחמר", ואף אתה, באותה המדה מדדת להם, ואף אתה עשית להם המים כטיט, והיו משתקעין בהם. לכך נאמר: "טבעו בים סוף". ואין 'טביעה' אלא טיט, שנאמר: (תהלים סט,ג) "טבעתי ביון מצולה",*יון: בוץ. (ירמיה לח,ו) "ויטבע ירמיהו בטיט." לכך נאמר "טבעו בים סוף."(שמות טו,ה) ["תהמת יכסימו ירדו במצולת כמו אבן."] "תהמת יכסימו", וכי תהומות יש שם? והלא עשונית היא?*עשונית: נוקשה. ומה תלמד לומר "תהמת יכסימו"? אלא מלמד שעלו תהום העליון ותהום התחתון, והיו המים נלחמים בהם בכל מיני פרעניות. לכך נאמר "תהמת יכסימו".דבר אחר: "תהמת יכסימו", וכי תהומות יש שם? והלא עשונית היא? ומה תלמד לומר "תהמת יכסימו"? אלא מלמד שעלה תהום התחתון על תהום העליון, וחפה עליהן את הרקיע, והקדיר עליהן את הכוכבים, שנאמר: (יחזקאל לב,י)*הקדיר: החשיך. "כל מאורי אור בשמים אקדירם עליך". מפני מה? (יחזקאל לב,י) "ונתתי חשך על ארצך, נאם אדני יי." וכן הוא אומר: (ישעיה יג,י) "כי כוכבי השמים וכסיליהם לא יהלו אורם", מפני מה? (ישעיה יג,י) "חשך השמש בצאתו, וירח לא יגיה אורו." וכן הוא אומר: (יחזקאל ל,יח) "ובתחפנחס חשך היום,*תחפנחס: עיר מצרית במזרח הדלתא של הנילוס. בשברי שם את מטות מצרים, ונשבת בה גאון עזה", מפני מה? (יחזקאל ל,יח) "היא ענן יכסנה ובנותיה בשבי תלכנה." וכן הוא אומר: (ישעיה יג,יא) "ופקדתי על תבל רעה, ועל רשעים עונם, והשבתי גאון זדים וגאות עריצים אשפיל."יונה ירד לתהום אחד, שנאמר: (יונה ב,ו) "תהום יסבבני, סוף חבוש לראשי." והם ירדו לשני תהומות, שנאמר: "תהמת יכסימו". יונה ירד למצולה אחת, שנאמר: (יונה ב,ד) "ותשליכני מצולה". והם ירדו לשתי מצולות, שנאמר: (שמות טו,ה) "ירדו במצולת". אין מצולה אלא מים עזים, שנאמר: (יונה ב,ד) "ותשליכני מצולה בלבב ימים". ואומר: (נחמיה ט,יא) "ואת רדפיהם השלכת במצולת, כמו אבן במים עזים.""ירדו במצולת". וכי מצולות יש שם? והלא עשונית היתה? מה תלמד לומר "ירדו במצולת"? אלא מלמד שנפרץ הים הגדול לתוכו, והיו המים נלחמים בהם בכל מיני פרעניות. לכך נאמר "ירדו במצולת כמו אבן."במדה שמדדו, בה מדדת להם: הן אמרו (שמות א,טז) "וראיתן על האבנים", ואף אתה עשית להם המים כאבנים, והיו המים מכין אותם על מקום האבנים, לכך נאמר "כמו אבן." דבר אחר: "כמו אבן." היא היתה מכה בינונית: הרשעים שבהן היו מטרפין כקש, הבינוניים כאבן, הפקחים שבהן "צללו כעופרת במים אדירים."(שמות טו,י) דבר אחר: "כמו אבן", מפני מה? על שהקשו לבן כמו אבן. אבל אתה, חסדיך וטובך ורחמיך הרבים, וימינך שהיא פשוטה לכל באי העולם, שנאמר: (תהלים מד,ד) "ימינך יי נאדרי בכח, ימינך יי תרעץ אויב",*תרעץ: תשבר, תפוצץ. שני פעמים. (תהלים מד,ד) "כי ימינך וזרועך ואור פניך כי רציתם." וכתוב: (ישעיה מה,כג) "בי נשבעתי, יצא מפי צדקה, דבר ולא ישוב".(שמות טו,ו) ["ימינך יי נאדרי בכח, ימינך יי תרעץ אויב."] "נאדרי בכח". נאה אתה ואדיר בכח, שנתת ארכה לדור המבול לעשות תשובה,*ארכה: דחיה, הארכת זמן. ולא עשו, שנאמר: (בראשית ו,ג) "ויאמר יי: לא ידון רוחי באדם", ולא גמרת להם כליה, עד שהשלימו רשען לפניך.וכן את מוצא באנשי המגדל, שנתת להם ארכה לעשות תשובה, ולא עשו, שנאמר: (בראשית יא,ו) "ויאמר יי: הן עם אחד ושפה אחת לכלם, וזה החלם לעשות, ועתה, לא יבצר מהם כל אשר יזמו לעשות." ואין עתה אלא תשובה, שנאמר: (דברים י,יב) "ועתה ישראל, מה יי אלהיך שאל מעמך?" ולא גמרת עליהם כליה, עד שהשלימו רשען לפניך.וכן את מוצא באנשי סדום, שנתת להן ארכה לעשות תשובה, ולא עשו, שנאמר: (בראשית יח,כ-כא) "ויאמר יי: זעקת סדם ועמרה כי רבה, וחטאתם כי כבדה מאד. ארדה נא ואראה, הכצעקתה הבאה אלי עשו כלה? ואם לא, אדעה!" מה נאמר שם? (בראשית יט,כד) "ויי המטיר על סדם ועל עמרה גפרית ואש מאת יי מן השמים." אם עשו תשובה, הרי מטר, ואם לאו, הרי גפרית ואש. ולא גמרת עליהן כליה, עד שהשלימו רשען לפניך.עשר מכות הבאת על המצריים במצרים, ולא גמרת עליהן כליה, עד שהשלימו רשען.דבר אחר: "ימינך יי נאדרי בכח". כשישראל עושין רצונו שלמקום, הן עושין שמאל ימין, שנאמר: "ימינך יי", "ימינך יי", שני פעמים. וכשאין ישראל עושין רצונו שלמקום, כביכל הן עושין ימין שמאל, שנאמר: (איכה ב,ג) "השיב אחור ימינו".כשישראל עושין רצונו שלמקום, אין שנה לפניו, שנאמר: (תהלים קכא,ד) "הנה לא ינום ולא יישן שומר ישראל." וכשאין עושין רצונו שלמקום, כביכל שנה לפניו, שנאמר: (תהלים עח,סה) "ויקץ כישן אדני כגבור מתרונן מיין."כשישראל עושין רצונו שלמקום, אין חמה לפניו, שנאמר: (ישעיה כז,ד) "חמה אין לי". וכשאין עושין רצונו שלמקום, חמה לפניו, שנאמר: (דברים ז,ד) "וחרה אף יי בכם".כשישראל עושין רצונו שלמקום, הוא נלחם להם, שנאמר: (שמות יד,יד) "יי ילחם לכם". וכשאין עושין רצונו שלמקום, הוא נלחם בם, שנאמר: (ישעיה סג,י) "ויהפך להם לאויב, הוא נלחם בם." ולא עוד, אלא שעושין רחמן אכזרי, שנאמר: (איכה ב,ה) "היה אדני כאויב, בלע ישראל, בלע כל ארמנותיה, שחת מבצריו, וירב בבת יהודה תאניה ואניה."*תאניה ואניה: צעקות ובכי של מתאבלים."תרעץ אויב." 'רעצת אויב' אינו אומר כן, אלא "תרעץ אויב", לעתיד לבא, שנאמר: (חבקוק ג,יב) "בזעם תצעד ארץ, באף תדוש גוים."*תדוש: תרמוס ותפורר, כמו שרגלי הבהמה דשות את התבואה בגורן."תרעץ אויב", זה פרעה, שנאמר: (שמות טו,ט) "אמר אויב: ארדף אשיג, אחלק שלל, תמלאמו נפשי, אריק חרבי, תורישמו ידי."דבר אחר: זה עשו, שנאמר: (יחזקאל לו,ב) "יען אמר האויב עליכם האח, ובמות עולם למורשה היתה לנו."(שמות טו,ז) "וברב גאונך תהרס קמיך, תשלח חרנך יאכלמו כקש."  הרבית להתגאות נגד מי שקמו נגדך, ומי הם שקמו נגדך? הם שקמו נגד בניך."תהרס קמיך", 'תהרס קמינו' אין כתוב כן, אלא "תהרס קמיך". מגיד הכתוב שכל מי שהוא קם כנגד ישראל, כאלו קם כנגד מי שאמר והיה העולם. וכן הוא אומר: (תהלים עד,כג) "אל תשכח קול צרריך, שאון קמיך עלה תמיד." (תהלים צב,י) "כי הנה איביך יי, כי הנה איביך יאבדו, יתפרדו כל פעלי און." (תהלים פג,ג) "כי הנה אויביך יהמיון, ומשנאיך נשאו ראש."*יהמיון: הומים וחורשים מזימות. מפני מה? (תהלים פג,ד) "על עמך יערימו סוד, ויתיעצו על צפוניך." (תהלים קלט,כא) "הלוא משנאיך יי אשנא, ובתקוממיך אתקוטט."*ובתקוממיך: ובמתקוממים נגדך. וכן הוא אומר: (תהלים קלט,כב) "תכלית שנאה שנאתים לאויבים היו לי." וכן הוא אומר: (זכריה ב,יב) "כי הנגע בכם נגע בבבת עינו."רבי יהודה אומר: 'בבבת עין' אינו אומר כן, אלא "בבבת עינו". כביכל כלפי מעלה הכתוב מדבר, אלא שכנה הכתוב. כיוצא בו את אומר: (מלאכי א,יג) "ואמרתם: הנה מתלאה*מתלאה: בהמה לאה ורזה. והפחתם אותו",*והפחתם: גרמתם שהיא תיראה שמנה. אלא שכנה הכתוב. כיוצא בו את אומר: (שמואל א ג,יג) "והגדתי לו, כי שפט אני את ביתו עד עולם, בעון אשר ידע כי מקללים להם בניו, ולא כהה בם." אלא שכנה הכתוב. כיוצא בו את אומר: (איוב ז,כ) "למה שמתני למפגע לך ואהיה עלי למשא." אלא שכנה הכתוב. כיוצא בו את אומר: (חבקוק א,יב) "הלוא אתה מקדם יי אלהי קדשי, לא נמות". אלא שכנה הכתוב. כיוצא בו: (ירמיה ב,יא) "ההימיר גוי אלהים, והמה לא אלהים, ועמי המיר כבודו". אלא שכנה הכתוב. כיוצא בו: (תהלים קו,כ) "וימירו את כבודם בתבנית שור", אלא שכנה הכתוב. כיוצא בו: (מלכים א יב,טז) "אין לנו חלק בדוד, ולא נחלה לנו בבן ישי! איש לאהליו ישראל!" אלא שכנה הכתוב. כיוצא בו: (במדבר יב,יב) "אשר בצאתו מרחם אמו" 'מרחם אמנו' יצא! אלא שכנה הכתוב. ואף כן אתה אומר: (זכריה ב,יב) "כי הנגע בכם נגע בבבת עינו."רבי יהודה אומר: 'בבבת עין' אינו אומר, אלא "בבבת עינו", כביכל כלפי מעלה הכתוב מדבר, אלא שכנה הכתוב.וכל מי שעוזר את ישראל, כאלו עוזר למי שאמר והיה העולם, שנאמר: (שופטים ה,כג) "אורו מרוז, אמר מלאך יי, ארו ארור ישביה!*אורו מרוז: קללו את העיר מרוז! כי לא באו לעזרת יי, לעזרת יי בגבורים." הרבית להתגאות כנגד מי שקם לנגדך, ומי הם שקמו לנגדך? מי שקמו כנגד ידידיך. ומה טיבן? (בראשית יד,א) "ויהי בימי אמרפל מלך שנער, אריוך מלך אלסר, כדרלעמר מלך עילם, ותדעל מלך גוים." (בראשית יד,טו) "ויחלק עליהם לילה הוא ועבדיו ויכם". (ישעיה מא,ב) "מי העיר ממזרח צדק, יקראהו לרגלו". מהו אומר? (ישעיה מא,ג) "ירדפם יעבור שלום, ארח ברגליו לא יבוא." וכן הוא אומר: (תהלים קי,א-ד) "נאם יי לאדני: שב לימיני! עד אשית איביך הדם לרגליך. מטה עזך ישלח יי מציון רדה בקרב איביך. עמך נדבת ביום חילך, בהדרי קדש מרחם משחר לך טל ילדתיך. נשבע יי ולא ינחם: אתה כהן לעולם, על דברתי מלכי צדק!" מהו אומר? (תהלים קי,ה) "אדני על ימינך, מחץ ביום אפו מלכים." הרבית להתגאות כנגד מי שקמו כנגדך. ומי הם שקמו כנגדך? מי שקמו כנגד בניך. פרעה וחילו, שנאמר: (שמות יד,ז) "ויקח שש מאות רכב בחור, וכל רכב מצרים, ושלשם על כלו." מהו אומר? (שמות טו,ד) "מרכבת פרעה וחילו ירה בים, ומבחר שלשיו טבעו בים סוף."סיסרא וכל רכבו, שנאמר: (שופטים ד,יג) "ויזעק סיסרא את כל רכבו, תשע מאות רכב ברזל, ואת כל העם אשר אתו, מחרשת הגוים אל נחל קישון." מהו אומר? (שופטים ה,כ) "מן שמים נלחמו".סנחריב וכל אגפיו, שנאמר: (ישעיה לז,כה) "ביד עבדיך חרפת אדני, ותאמר: ברב רכבי אני עליתי מרום הרים, ירכתי לבנון, ואכרת קומת ארזיו, מבחר ברשיו, ואבוא מרום קצו יער כרמלו. אני קרתי ושתיתי מים, ואחרב בכף פעמי כל יארי מצור."*יארי מצור: נהרות מצרים. מהו אומר? (דברי הימים ב לב,כא) "וישלח יי מלאך ויכחד כל גבור חיל".נבוכדנצר וכל המונו, שנאמר: (ישעיה יד,יג) "ואתה אמרת בלבבך, השמים אעלה". אמר נבוכדנצר: אעשה לי עב קטנה ואדור בתוכה, שנאמר: (ישעיה יד,יד)*עב: ענן. "אעלה על במתי עב, אדמה לעליון." אמר לו הקדש ברוך הוא: אתה רצית לפרש עצמך מבני אדם, סוף בני אדם נפרשין ממך, שנאמר: *(דניאל ד,כו-ל)** לסוף חדשים שנים עשר, על היכל המלכות של בבל מהלך היה. עונה המלך ואומר: הלא זאת היא בבל הגדולה, אשר אני בניתיה לבית מלכות, בחזק חסני ולכבוד הדרי. עוד הדבר בפי המלך, קול מן השמים נפל: לך אומרים, נבוכדנצר המלך: המלכות עברה ממך, ומן האדם אותך מגרשים, ועם חית השדה משכנך, העשב כשורים אותך יאכילו, ושבעה זמנים יעברו עליך, עד אשר תדע שמושל העליון במלכות האדם, ולמי שירצא יתננה. בה בשעה, הדבר כלה על נבוכדנצר, ומן האדם גרש, והעשב כשורים יאכל, ומטל השמים גופו ירטב, עד ששערו כנשרים גדל וצפרניו כצפרים. "לקצת ירחין תרי עשר, על היכל מלכותא די בבל מהלך הוה. ענה מלכא ואמר: הלא דא היא בבל רבתא, די אנה בניתה לבית מלכו בתקף חסני וליקר הדרי? עוד מלתא בפם מלכא, קל מן שמיא נפל לך אמרין: נבוכדנצר מלכא! מלכותא עדת מנך. בה שעתא מלתא ספת על נבוכדנצר, ומן אנשא טריד, ועשבא כתורין יאכל, ומטל שמיא גשמה יצטבע, עד די שערה כנשרין רבה, וטפרוהי כצפרין." מהו אומר? *(דניאל ד,כה)** הכל הגיע על נבוכדנצר המלך. "כלא מטא על נבוכדנצר מלכא."*(דניאל ה,א-ו)** בלשאצר המלך עשה משתה גדול לגדוליו אלף, ולעמת האלף, היין שותה. בלשאצר אמר בצו היין, להביא את כלי הזהב והכסף, שהוציא נבוכדנצר אביו מן ההיכל אשר בירושלים, וישתו בהם המלך וגדוליו, נשיו ופילגשיו. אז הביאו כלי הזהב, שהוציאו מן ההיכל של בית האל אשר בירושלים, ושתו בהם המלך וגדוליו, נשיו ופילגשיו. שתו היין, ושבחו את אלהי הזהב והכסף, הנחשת, הברזל, העץ והאבן. בה בשעה, יצאו אצבעות של יד איש, וכותבות מול המנורה על הסיד של כתל ההיכל של המלך, והמלך רואה פס היד שכותבת. אז המלך מראהו השתנה, ומחשבותיו יפחידוהו, וקשרי חלציו משתחררים, וברכיו זו לזו נוקשות. "בלשאצר מלכא עבד לחם רב לרברבנוהי אלף, ולקבל אלפא חמרא שתה. באדין היתיו מאני דהבא די הנפקו מן היכלא די בית אלהא די בירושלם, ואשתיו בהון מלכא ורברבנוהי, שגלתה ולחנתה. אשתיו חמרא ושבחו לאלהי דהבא וכספא, נחשא פרזלא אעא ואבנא. בה שעתה נפקה אצבען די יד אנש, וכתבן לקבל נברשתא על גירא די כתל היכלא די מלכא, ומלכא חזה פס ידא די כתבה. אדין מלכא זיוהי שנוהי, ורעינהי יבהלונה, וקטרי חרצה משתרין, וארכבתה דא לדא נקשן." ועליו הוא אומר: (חבקוק ב,טו) "הוי משקה רעהו, מספח חמתך ואף שכר". (חבקוק ב,טז) "שבעת קלון מכבוד". ואומר: *(דניאל ה,ל)** בו בלילה נהרג בלשאצר המלך הכשדי. "בה בליליא קטיל בלאשצר מלכא כשדאה.""תהרס קמיך". 'הרסת קמיך' אינו אומר כן, אלא "תהרס קמיך", לעתיד לבא, שנאמר: (תהלים נח,ז) "אלהים הרס שנימו בפימו". מפני מה? (תהלים כח,ה) "כי לא יבינו אל פעלת יי ואל מעשה ידיו, יהרסם ולא יבנם." "יהרסם", בעולם הזה, "ולא יבנם", לעולם הבא."תשלח חרנך". 'שלחת חרנך' אינו אומר כן, אלא "תשלח חרנך", לעתיד לבא, שנאמר: (ירמיה י,כה) "שפך חמתך על הגוים אשר לא ידעוך, ועל משפחות אשר בשמך לא קראו!" מפני מה? (תהלים עט,ז) "כי אכל את יעקב, ואת נוהו השמו.""יאכלמו כקש." 'אכלמו כקש' אינו אומר כן, אלא "יאכלמו כקש", לעתיד לבא, שנאמר: (עובדיה א,יח) "והיה בית יעקב אש, ובית יוסף להבה". (זכריה יב,ו) "ביום ההוא, אשים את אלפי יהודה ככיור אש בעצים, וכלפיד אש בעמיר, ואכלו על ימין ועל שמאול את כל העמים סביב, וישבה ירושלם עוד תחתיה בירושלם."כל העצים, כשהן דולקין, אין קולן הולך, אבל הקש, כשהוא דולק, קולו הולך. כך היה קולן שלמצרים הולך, מפני הפרענות שהבאת עליהם. וכל העצים, כשהן דולקין, יש בהן ממש, אבל הקש, כשהוא דולק, אין בו ממש, שנאמר: (שמות יד,ז) "ויקח שש מאות רכב בחור, וכל רכב מצרים, ושלשם על כלו." או שומע אני, שהיה בהם ממש! תלמד לומר "יאכלמו כקש". מה הקש, כשהוא דולק, אין בו ממש, כך המצריים, כשהיו דולקין, לא היה בהן ממש, מפני הפרענות שהבאת עליהם, וכן הוא אומר: (ישעיה מג,יז) "יחדו ישכבו, בל יקומו, דעכו, כפשתה כבו." ללמדך שלא היתה מלכות ירודה יותר משלמצרים, אלא שנטלה שררה לשעה, בשביל כבודן שלישראל.וכשהוא מושל את המלכיות, אינו מושל אותם אלא בארזים, שנאמר: (יחזקאל לא,ג) "הנה אשור ארז בלבנון יפה ענף", ואומר: (עמוס ב,ט) "ואנכי השמדתי את האמרי מפניהם, אשר כגבה ארזים גבהו", ואומר: *(דניאל ד,יז)** העץ אשר ראית, אשר גדל והתחזק, וגבהו יגיע לשמים ומראהו לכל הארץ. "אילנא די חזית די רבה ותקף, ורומה ימטא לשמיא, וחזותה לכל ארעא." וכשהוא מושל את המצרים, אינו מושלן אלא בקש, שנאמר: "יאכלמו כקש." כשהוא מושל את המלכיות, אינו מושלן אלא בכסף וזהב, שנאמר: *(דניאל ב,לב)** הפסל ההוא, ראשו של זהב טוב. "הוא צלמא, ראשה די דהב טב". וכשהוא מושל את המצרים, אינו מושלן אלא בעופרת, שנאמר: (שמות טו,י) "צללו כעופרת". כשהוא מושל את המלכיות, אינו מושלן אלא בחיות, שנאמר: *(דניאל ז,ג)** וארבע חיות גדולות. "וארבע חיון רברבן", וכשהוא מושל את המצרים, אינו מושלן אלא בשועלין, שנאמר: (שיר השירים ב,טו) "אחזו לנו שעלים".שאל אנטונינוס את רבנו: אני מבקש לילך לאלכסנדריה. שמא יעמד עלי מלך וינצחני? אמר לו: איני יודע! מכל מקום, כתוב לנו שאין ארץ מצרים יכולה להעמיד לא מלך ולא שר, שנאמר: (יחזקאל ל,יג) "ונשיא מארץ מצרים לא יהיה עוד". (יחזקאל כט,טו) "מן הממלכות תהיה שפלה, ולא תתנשא עוד על הגוים, והמעטתים לבלתי רדות בגוים."(שמות טו,ח) ["וברוח אפיך נערמו מים, נצבו כמו נד נזלים, קפאו תהמת בלב ים."] "וברוח אפיך נערמו מים". במדה שמדדו, בה מדדת להם: הם אמרו: (שמות א,י) "הבה נתחכמה לו", אף אתה נתת ערמומיות במים, והיו המים נלחמים בהם בכל מיני פרעניות. לכך נאמר: "וברוח אפיך נערמו מים".דבר אחר: "וברוח אפיך נערמו מים". עשאן כמין ערמות."נצבו כמו נד". מה נד צרור, אינו לא מוציא ולא מכניס, כך היתה נפשם שלמצריים צרורה בהם. וישראל אוכלין ושותין ושמחין. יצאו להם זכרי מים מתוקין מתוך מלוחים, שנאמר: (תהלים עח,טז) "ויוצא נוזלים מסלע", ואין נוזלים אלא מים חיים, שנאמר: (שיר השירים ד,טו) "מעין גנים, באר מים חיים", (משלי ה,טו) "שתה מים מבורך, ונזלים מתוך בארך."דבר אחר: "נצבו כמו נד". מה נד צרור, אינו לא מוציא ולא מכניס, כך היתה נפשם שלמצרים צרורה בהם, לא מוציאין ולא מכניסין, מעלפין מריח הים, שנאמר: (איוב מא,כג) "ירתיח כסיר מצולה, ים ישים כמרקחה." וישראל, נעשה להם הים מיני בשמים, שנאמר: (איוב מא,כג) "ים ישים כמרקחה." ואומר: (שיר השירים ד,טז) "עורי צפון ובואי תימן! הפיחי גני! יזלו בשמיו"."קפאו תהמת בלב ים." עשאן כמין כפה בלב ים. היאך? לבו שלאדם נתון משני חלקים ולמעלן, כך קפא עליהם הים משני חלקיו ולמעלה.הים, לא היה לו לב, ונתן לו לב, שנאמר: (שמות טו,ח) "בלב ים". האלה, לא היה לה לב, ונתן לה לב, שנאמר: (שמואל ב יח,יד) "עודנו חי בלב האלה." השמים, לא היה להם לב, ונתן להם לב, שנאמר: (דברים ד,יא) "וההר בער באש עד לב השמים". יבא הים שלא היה לו לב ונתן לו לב, ויפרע מן המצרים, שהיה להם לב, ושעבדו את ישראל בכל מיני פרעניות, שנאמר: (שמות א,יג) "ויעבדו מצרים את בני ישראל בפרך." תבא האלה שלא היה לה לב ונתן לה לב, ותפרע מאבשלום שהיה לו לב וגנב שלש גנבות, לב אביו, ולב בית דין, ולב אנשי ישראל, שנאמר: (שמואל ב טו,ו) "ויגנב אבשלום את לב אנשי ישראל." יבאו השמים שלא היה להם לב ונתן להם לב, ויורידו המן כטל לישראל, שהיה להם לב, ועבדו הקדש בכל לבבם ובכל נפשם, שנאמר: (דברים ו,ה) "ואהבת את יי אלהיך, בכל לבבך ובכל נפשך ובכל מאדך."ולא השמים בלבד שמחו בגאלת ישראל, אלא אף ההרים וכל גבעות, עץ פרי וכל ארזים, שנאמר: (ישעיה מד,כג) "רנו שמים, כי עשה יי! הריעו תחתיות ארץ! פצחו הרים רנה, יער וכל עץ בו!" מפני מה? (ישעיה מד,כג) "כי גאל יי יעקב, ובישראל יתפאר." (ישעיה מט,יג) "רנו שמים וגילי ארץ, ופצחו הרים רנה!" מפני מה? (ישעיה מט,יג) "כי נחם יי עמו, גאל ירושלם."(שמות טו,ט) ["אמר אויב: ארדף, אשיג, אחלק שלל, תמלאמו נפשי, אריק חרבי, תורישמו ידי."] "אמר אויב". זה היה תחלת הפרשה, ולמה נכתב כן? שאין מקדם ומאחר בתורה. כיוצא בו: (ויקרא ט,א) "ויהי ביום השמיני, קרא משה". זו היתה תחלת הפרשה. ולמה נכתב כן? שאין מקדם ומאחר בתורה. כיוצא בו: (ישעיה ו,א) "בשנת מות המלך עזיהו, ואראה את אדני ישב על כסא רם ונשא, ושוליו מלאים את ההיכל." זה היה תחלת הספר. ולמה נכתב כן? לפי שאין מקדם ומאחר בתורה. כיוצא בו: (יחזקאל ב,א) "בן אדם, עמד על רגליך!" ויש אומרים: (יחזקאל יז,ב) "בן אדם, חוד חידה!" זה היה תחלת הספר. ולמה נכתב כן? לפי שאין מקדם ומאחר בתורה. כיוצא בו: (ירמיה ב,ב) "הלך וקראת באזני ירושלם לאמר: כה אמר יי: זכרתי לך חסד נעוריך, אהבת כלולתיך, לכתך אחרי במדבר, בארץ לא זרועה." זה היה תחלת הספר. ולמה נכתב כן? מפני שאין מקדם ומאחר בתורה. כיוצא בו: (הושע י,א) "גפן בוקק ישראל".*בוקק: ריק, שאינו עושה פרי. זה היה תחלת הספר. ולמה נכתב כן? לפי שאין מקדם ומאחר בתורה. כיוצא בו: (קהלת א,יב) "אני קהלת, הייתי מלך על ישראל בירושלם." זה היה תחלת הספר. ולמה נכתב כן? לפי שאין מקדם ומאחר בתורה."אמר אויב", זה פרעה. וכי מאין ידעו ישראל מה חשב עליהם פרעה במצרים? אלא רוח הקדש שרת עליהם, והיו יודעין מה פרעה חשב עליהם במצרים. כיון שראה פרעה שיצאו ישראל, אמר: לא דיינו לרדף אחרי ישראל אלא בשביל כסף וזהב שלקחו ממנו, כדי הוא! כיון שראו מקצת העם שאבדו ממון מועט, אמרו: הא ותרה, לא נרדף אחרי ישראל!*ותרה: זה דבר של מעט ערך שמוותרים עליו. כיון שראה פרעה כך, אמר: כלנו שוין בבזה! שנאמר "אחלק שלל!" ולא עוד, אלא שאני פותח לכם תיסוריות שלכסף וזהב,*תיסוריות: thesauros: אוצר. ומחלק לכם אבנים טובות ומרגליות."דבר אחר: "אמר אויב", זה פרעה, ולא ידע מה אמר. (משלי טז,א) "לאדם מערכי לב, ומיי מענה לשון." 'נרדף, נשיג, נחלק' אין כתוב כן, אלא "ארדף, אשיג", ארדף, אסג:*ארדף, אסג: דורש בלשון סביל. מרדף אני להם, מתפש אני להם, 'נחלק' אינו אומר כן, אלא "אחלק שלל": מחלק הוא שללי וממוני להם. 'תמלאם' אינו אומר כן, אלא "תמלאמו נפשי", ממלאין הן נפשן ממני. 'תורישם ידי' אינו אומר כן, אלא "תורישמו ידי", מוריש אני עשרי וכבודי להם.לשעבר הייתם בוזזין בהם, והייתי תובע מידכן בנמוסי מלכות,*בנמוסי מלכות: לפי חוקי הממלכה. אבל כן "אחלק שלל". לשעבר הייתם הורגים בהם, והייתי תובע מידכן בנמוסי מלכות, אבל כן "אריק חרבי". לשעבר הייתם רוצים לאנס נשיהן ובניהן ובנותיהן, והייתי תובע מידכן בנמוסי מלכות, אבל כן "תורישמו ידי".ויש אומרים: 'אתן חרבי' אינו אומר, אלא "אריק חרבי". אמר לבעל את זכוריהן, כענין שנאמר: (יחזקאל כח,ז) "והריקו חרבותם על יפי חכמתך", 'ונתנו חרבותם' אינו אומר, אלא "והריקו חרבותם", לפי שגאה וגבה לבו, השפילו המקום ובזוהו כל האמות.שלש כתות נעשו מצרים על ישראל על הים: אחת אומרת 'נטל ממונם ולא נהרגם', ואחת אומרת 'נהרגם ולא נטל ממונם', ואחת אומרת 'נהרגם ונטל ממונם'. זו שאומרת 'נטל ממונם ולא נהרגם', "אחלק שלל"; זו שאומרת 'נהרגם ולא נטל ממונם', "תמלאמו נפשי"; זו שאומרת 'נהרגם ונטל ממונם', "תורישמו ידי." (שמות טו,י) ["נשפת ברוחך, כסמו ים, צללו כעופרת במים אדירים."]  חמשה דברים היה פרעה עומד ומנאץ בתוך ארץ מצרים: "אמר אויב", "ארדף אשיג", "אחלק שלל", "תמלאמו נפשי", "אריק חרבי, תורישמו ידי." וכנגדן שלחמשה דברים, השיבה רוח הקדש ואמרה לו: "נשפת ברוחך, כסמו ים", "צללו כעופרת במים אדירים", (שמות טו,ו-ז) "ימינך יי תרעץ אויב". "וברב גאונך תהרס קמיך", "תשלח חרנך, יאכלמו כקש".(שמות טו,יב) "נטית ימינך, תבלעמו ארץ." מושלו משל, למה הדבר דומה? ללסטיס*לסטיס: lestes: שודד. שהיה עומד ומנאץ אחר פלטרין*פלטרין: praetorium: ארמון. שלמלך, אומר: אם מוצא אני את בן המלך, אני תופשו ואני הורגו וצולבו, ואני ממית אותו מיתות חמורות! כך היה פרעה עומד ומנאץ בתוך ארץ מצרים: "ארדף אשיג, אחלק שלל", ורוח הקדש מלעגת עליו ואומרת לו: "נשפת ברוחך, כסמו ים". ואומר (שמות טו,יב) "נטית ימינך, תבלעמו ארץ."וכך הוא אומר: (תהלים ב,א-ד) "למה רגשו גוים, ולאמים יהגו ריק? יתיצבו מלכי ארץ, ורוזנים נוסדו יחד, על יי ועל משיחו. ננתקה את מוסרותימו, ונשליכה ממנו עבתימו.*מוסרותימו, עבתימו: החבלים העבים והחזקים שלהם. יושב בשמים ישחק, אדני ילעג למו." ואומר: (תהלים נט,ח) "הנה יביעון בפיהם חרבות, בשפתותיהם, כי מי שמע?" ואחריו מה כתוב? (תהלים נט,ט) "ואתה יי תשחק למו, תלעג לכל גוים."וכן הוא אומר: (יחזקאל לח,יג) "שבא ודדן וסחרי תרשיש וכל כפיריה יאמרו לך: הלשלל שלל אתה בא? הלבז בז הקהלת קהלך, לשאת כסף וזהב, לקחת מקנה וקנין לשלל שלל גדול?" ואומר: (יחזקאל לח,יח-כ) "והיה ביום ההוא, ביום בוא גוג על אדמת ישראל, נאם אדני יי, תעלה חמתי באפי. ובקנאתי באש עברתי דברתי, אם לא ביום ההוא יהיה רעש גדול על אדמת ישראל. ורעשו מפני דגי הים ועוף השמים וחית השדה, וכל הרמש הרמש על האדמה, וכל האדם אשר על פני האדמה, ונהרסו ההרים ונפלו המדרגות, וכל חומה לארץ תפול." הא כל אותן האלפים והרבבות "צללו כעופרת במים אדירים.""במים אדירים." ארבעה נקראו אדירים, ואלו הן: הקדש נקרא אדיר, שנאמר: (תהלים צג,ד) "אדיר במרום יי." ישראל נקראו אדירים, שנאמר: (תהלים טז,ג) "אדירי כל חפצי בם." מצרים נקראו אדירים, שנאמר: (יחזקאל לב,יח) "אותה ובנות גוים אדרם". המים נקראו אדירים, שנאמר: (תהלים צג,ד) "מקלות מים רבים אדירים". נגלה הקדש, שהוא אדיר, על ישראל, שנקראו אדירים, להפרע ממצרים, שנקראו אדירים, במים שנקראים אדירים, שנאמר: "צללו כעופרת במים אדירים."(שמות טו,יא) ["מי כמכה באלם יי? מי כמכה נאדר בקדש, נורא תהלת עשה פלא?"] "מי כמכה באלם יי?" כיון שראו ישראל שאבד פרעה וחילו בים סוף, ובטלה מלכותן שלמצריים, ושפטים נעשו בעבודה זרה שלהן, פתחו פיהם ואמרו כלם: "מי כמכה באלם יי?" ולא ישראל בלבד אמרו שירה, אלא אף אמות העולם. כששמעו אמות העולם שאבד פרעה בים, ובטלה מלכותן שלמצריים, ונעשו שפטים בעבודה זרה שלהן, כפרו כלן בעבודה זרה שלהן, ופתחו כלן פיהם והודו במקום ואמרו: "מי כמכה באלם יי? מי כמכה, נאדר בקדש, נורא תהלת עשה פלא?"וכן את מוצא, שעתידין אמות העולם לכפר בעבודה זרה שלהן, שנאמר: (ירמיה טז,יט-כ) "יי עזי ומעזי, ומנוסי ביום צרה, אליך גוים יבאו מאפסי ארץ, ויאמרו: אך שקר נחלו אבותינו, הבל, ואין בם מועיל. היעשה לו אדם אלהים, והמה לא אלהים?" (ישעיה ב,כ) "ביום ההוא, ישליך האדם את אלילי כספו ואת אלילי זהבו אשר עשו לו להשתחות לחפר פרות ולעטלפים." ואומר: (ישעיה ב,כא) "לבוא בנקרות הצרים ובסעפי הסלעים, מפני פחד יי ומהדר גאונו, בקומו לערץ הארץ." ואחריו מה כתוב? (ישעיה ב,יח) "והאלילים כליל יחלף."דבר אחר: "מי כמכה באלם יי?" מי כמוך בנסים וגבורות שעשית לנו על הים, שנאמר: (תהלים קו,כב) "נפלאות בארץ חם, נוראות על ים סוף." (תהלים קו,ט) "ויגער בים סוף ויחרב".*ויחרב: נעשה חרב, יבש."מי כמכה באלם יי?" מי כמוך באלמים? מי כמוך רואה בעלבון בניך ושותק? שנאמר: (ישעיה מב,יד) "החשיתי מעולם, אחריש אתאפק, כיולדה אפעה, אשם ואשאף יחד." לשעבר, "אחריש אתאפק", מכן ולהלן, "כיולדה אפעה, אשם ואשאף". (ישעיה מב,טו-טז) "אחריב הרים וגבעות, וכל עשבם אוביש, ושמתי נהרות לאיים, ואגמים אוביש. והולכתי עורים בדרך לא ידעו, בנתיבות לא ידעו אדריכם, אשים מחשך לפניהם לאור, ומעקשים למישור"."מי כמכה באלם?" מי כמוך באלו שהן משמשין לפניך במרום, שנאמר: (תהלים פט,ז) "כי מי בשחק יערך ליי ידמה ליי בבני אלים." (תהלים פט,ח-ט)"אל נערץ בסוד קדשים רבה ונורא על כל סביביו. יי אלהי צבאות מי כמוך חסין יה, ואמונתך סביבותיך.""מי כמכה באלם יי?" מי כמוך באלו שקורין עצמן אלהות? פרעה קרא עצמו אלוה, שנאמר: (יחזקאל כט,ג) "אמר: לי יארי, ואני עשיתני!" סנחריב קרא עצמו אלוה, שנאמר: (מלכים ב יח,לה) "מי בכל אלהי הארצות, אשר הצילו את ארצם מידי, כי יציל יי את ירושלם מידי?" נבוכדנצר קרא עצמו אלוה, שנאמר: (ישעיה יד,יא) "אעלה על במתי עב, אדמה לעליון." נגיד צר קרא עצמו אלוה, שנאמר: (יחזקאל כח,ב) "בן אדם, אמר לנגיד צר: כה אמר אדני יי: יען גבה לבך, ותאמר: אל אני! מושב אלהים ישבתי בלב ימים! ואתה אדם ולא אל, ותתן לבך כלב אלהים.""מי כמכה באלם יי?" מי כמכה באלו שאחרים קורין אותם אלהות, ואין בהם ממש, ועליהם נאמר: (תהלים קטו,ה) "פה להם ולא ידברו, עינים להם ולא יראו. אזנים להם ולא ישמעו, אף להם ולא יריחון. ידיהם ולא ימישון, רגליהם ולא יהלכו, לא יהגו בגרונם." אלו, "פה להם ולא ידברו", אבל מי שאמר והיה העולם אינו כן, אלא אמר שני דברים בדבור אחד, מה שאי אפשר לבשר ודם לומר כן, שנאמר: (תהלים סב,יב) "אחת דבר אלהים, שתים זו שמעתי, כי עז לאלהים." (ירמיה כג,כט) "הלוא כה דברי, כאש, נאם יי, וכפטיש יפצץ סלע!" וכתוב: (איוב לז,ב) "והגה מפיו יצא.""מי כמכה נאדר בקדש?" נאה אתה ואדיר בקדש! שלא כמדת בשר ודם מדת הקדש: מדת בשר ודם, אינו יכל לומר שני דברים כאחת, אבל מי שאמר והיה העולם אמר עשרת הדברות בדבור אחד, שנאמר: (שמות כ,א) "וידבר אלהים את כל הדברים האלה לאמר."מדת בשר ודם, אינו יכל לשמע משני בני אדם כשהן צועקין כאחת, אבל מי שאמר והיה העולם אינו כן, אלא אפלו כל באי עולם באין וצועקין לפניו, הוא שומע צעקתם, שנאמר: (תהלים סה,ג) "שמע תפלה, עדיך כל בשר יבאו.""נורא תהלת", לא מעכשו, אלא מעולם נורא תהלות.דבר אחר: "נורא תהלת", מדת בשר ודם, מוראו על הרחוקים יותר מהקרובים, אבל מי שאמר והיה העולם אינו כן, אלא מוראו על קרוביו יותר מרחוקיו, שנאמר: (ויקרא י,ג) "בקרבי אקדש". ואומר: (תהלים נ,ג) "וסביביו נשערה מאד." ואומר: (תהלים פט,ח) "אל נערץ בסוד קדשים רבה, ונורא על כל סביביו." ואומר: (תהלים פט,ט) "יי אלהי צבאות! מי כמוך חסין יה, ואמונתך סביבותיך?"מדת בשר ודם, עושה פועל אצל בעל הבית, חורש עמו, וזורע עמו, ומנכש עמו, מעדר עמו, מטבע אחד הוא נותן לו והולך, אבל מי שאמר והיה העולם אינו כן, אדם תאב לבנים, נותן לו, שנאמר: (תהלים קכז,ג) "הנה נחלת יי בנים"; תאב לחכמה, נותן לו, שנאמר: (משלי ב,ו) "כי יי יתן חכמה"; תאב לנכסים, נותן לו, שנאמר: (דברי הימים א כט,יב) "והעשר והכבוד מלפניך".מדת בשר ודם, כשהוא בונה, בונה את התחתון, ואחר כך בונה את העליון, אבל מי שאמר והיה העולם אינו כן, אלא בנה את העליון, ואחר כך בנה את התחתון, שנאמר: (בראשית א,א) "בראשית ברא אלהים את השמים ואת הארץ."מדת בשר ודם, כשהוא מקרה, מקרה*מקרה: בונה תקרה: מניח קורות, ענפים, ומעזיבה עשויה חצץ ועפר. בעצים ובאבנים ובעפר ובמים. אבל מי שאמר והיה העולם אינו כן, קרה את עולמו במים, שנאמר: (תהלים קד,ג) "המקרה במים עליותיו, השם עבים רכובו, המהלך על כנפי רוח."מדת בשר ודם, אינו יכל לצור צורה במים, אבל מי שאמר והיה העולם אינו כן, אלא צר צורה במים, שנאמר: (בראשית א,כ) "ויאמר אלהים: ישרצו המים שרץ נפש חיה!"מדת בשר ודם, אינו יכל לצור צורה בעפר, אבל מי שאמר והיה העולם צר צורה בעפר, שנאמר: (תהלים קלט,טו) "אשר עשיתי*עשיתי: נוצרתי. בסתר, רקמתי*רקמתי: נרקמתי, נוצרו צורות גופי כרקמה. בתחתיות ארץ."מדת בשר ודם, כשהוא בא לצור צורה, מתחיל בראשה או באחד מאבריה, ואחר כך גומרה. אבל מי שאמר והיה העולם אינו כן, אלא צר צורה כלה כאחת, שנאמר: (ירמיה י,טז) "כי יוצר הכל הוא", ואומר: (שמואל א ב,ב) "ואין צור כאלהינו." אין ציר כאלהינו!מדת בשר ודם, הולך אצל עושה צלמים ואומר לו: עשה לי צורתו שלאבא! והלה אומר לו: יבא אביך ויעמד לפני! או הבא לי איקונין שלו, ואני עושה לך צורתו!*איקונין: eikonion: תמונה קטנה. אבל מי שאמר והיה העולם אינו כן, אלא נותן לאדם בן מטפה שלמים, ודומה לצורתו לשלאביו."עשה פלא." 'עשה פלא' אין כתוב כן, אלא "עשה פלא", לעתיד לבא, שנאמר: (ירמיה טז,יד) "לכן הנה ימים באים, נאם יי, ולא יאמר עוד: חי יי, אשר העלה את בני ישראל מארץ מצרים. כי אם חי יי אשר העלה את בני ישראל מארץ צפון, ומכל הארצות אשר הדיחם שמה, והשבתים על אדמתם אשר נתתי לאבותם."דבר אחר: "עשה פלא." עשה עמנו פלא ועושה עמנו בכל דור ודור, שנאמר: (תהלים קלט,יד) "נפלאים מעשיך, ונפשי ידעת מאד." (תהלים מ,ו) "רבות עשית אתה יי אלהי! נפלאתיך ומחשבתיך אלינו".דבר אחר: "עשה פלא." עשה פלא עם אבות, ועתיד לעשות עם הבנים, שנאמר: (מיכה ז,טו) "כימי צאתך מארץ מצרים, אראנו נפלאות." אראנו מה שלא הראיתי לאבות, שהרי נסין וגבורות שאני עתיד לעשות עם הבנים, יותר מהפלא נפלאות מה שלא עשיתי עם האבות. וכן הוא אומר: (תהלים קלו,ד) "לעשה נפלאות גדלות לבדו, כי לעולם חסדו." (תהלים עב,יח-יט) "ברוך יי אלהים אלהי ישראל, עשה נפלאות לבדו. וברוך שם כבודו לעולם, וימלא כבודו את כל הארץ אמן ואמן."(שמות טו,יב) "נטית ימינך, תבלעמו ארץ." "נטית ימינך", מגיד שכל הנפשות בכף מי שאמר והיה העולם, שנאמר: (איוב יב,י) "אשר בידו נפש כל חי, ורוח כל בשר איש." (תהלים לא,ו) "בידך אפקיד רוחי"(תהלים לא,ו) "תבלעמו ארץ." באי זו זכות נתנה להם קבורה? בזכות שאמר: (שמות ט,כז) "יי הצדיק, ואני ועמי הרשעים!" אמר להם המקום: אתם צדקתם עליכם את הדין, אף אני לא אקפח לכם שכרכם, ואתן לכם מקום קבורה! שנאמר: "נטית ימינך תבלעמו ארץ.""נטית ימינך, תבלעמו ארץ." מגיד שהים זורקן ליבשה, ויבשה לים. אמרה היבשה: מה, אם בשעה שלא קבלתי אלא דמו שלהבל יחידי, נאמר לי: (בראשית ד,יא) "ועתה ארור אתה מן האדמה אשר פצתה את פיה לקחת את דמי אחיך מידך", ועכשו, היאך אני יכלה לקבל דמן שלאוכלוסין הללו? עד שנשבע לה הקדש, שאיני מעמידך בדין, שנאמר: "נטית ימינך, תבלעמו ארץ." ואין ימין אלא שבועה, שנאמר: (ישעיה סב,י) "נשבע יי בימינו".דבר אחר: (שמות טו,יב) "נטית ימינך", מגיד הכתוב, שכשהמקום מטה את ידו, רשעים כלים מן העולם, שנאמר: (צפניה ב,יג) "ויט ידו על צפון, ויאבד את אשור, וישם את נינוה לשממה, ציה כמדבר." (יחזקאל כה,טז) "הנני נוטה ידי על פלשתים, והכרתי את כרתים, והאבדתי את שארית חוף הים." (יחזקאל כה,יג)"ונטתי ידי על אדום, והכרתי ממנה אדם ובהמה".מושלו משל, למה הדבר דומה? לביצים שהן נתונות ביד אדם, שאם יטה ידו מעט, כלן נופלות ומשתברות, שנאמר: (ישעיה לא,ג) "ויי יטה ידו, וכשל עוזר, ונפל עזר, ויחדו כלם יכליון."(שמות טו,יג) ["נחית בחסדך עם זו גאלת, נהלת בעזך אל נוה קדשך."] "נחית בחסדך", חסד עשית עמנו, שלא היה בידינו מעשים, שנאמר: (ישעיה סג,ז) "חסדי יי אזכיר, תהלת יי, כעל כל אשר גמלנו יי, ורב טוב לבית ישראל, אשר גמלם כרחמיו וכרב חסדיו." (תהלים פט,ב) "חסדי יי עולם אשירה, לדר ודר אודיע אמונתך בפי." והעולם מתחלתו לא נבנה אלא בחסד, שנאמר: (תהלים פט,ג) "כי אמרתי, עולם חסד יבנה, שמים תכן אמונתך בהם.""עם זו גאלת". לפי שכל העולם שלך, ואין לך עם אלא ישראל, שנאמר: (ישעיה מג,כא) "עם זו יצרתי לי תהלתי יספרו", וכן הוא אומר: (שיר השירים ו,י) "ששים המה מלכות, ושמנים פילגשים, ועלמות אין מספר." "ששים המה מלכות", אלו ששים רבוא, "ושמנים פילגשים", אלו מבן עשרים שנה ומעלה, "ועלמות אין מספר", אלו הקטנים שאין להם מנין. אף על פי כן, (שיר השירים ו,ט) "אחת היא יונתי תמתי", שהיא שקולה כנגד הכל.כבר היה רבי יושב ודורש, שילדה אשה במצרים ששים רבוא. נענה תלמיד אחד מלפניו ואמר לו: רבי! וכי מי גדול? העולם או הצדיק? אמר לו: הצדיק! למה? אמר לו: כשילדה יוכבד את משה, היה שקול כנגד כל העולם כלו. וכי היכן מצינו שהוא שקול כנגד הכל? שנאמר (במדבר כו,ד) "כאשר צוה יי את משה ובני ישראל", ואומר (שמות טו,א) "אז ישיר משה ובני ישראל", ואומר (דברים לד,י) "ולא קם נביא עוד בישראל כמשה"."נהלת בעזך", בזכות התורה שהן עתידין לקבל. ואין "עזך" אלא תורה, שנאמר: (תהלים כט,יא) "יי עז לעמו יתן, יי יברך את עמו בשלום!" (תהלים צט,ד) "ועז מלך משפט אהב, אתה כוננת מישרים, משפט וצדקה ביעקב אתה עשית."דבר אחר: "נהלת בעזך", בזכות מלכות בית דוד שהן עתידין לקבל. ואין "עזך" אלא מלכות, שנאמר: (תהלים כא,ב) "יי בעזך ישמח מלך, ובישועתך מה יגל מאד." (תהלים כח,י) "יי עז למו, ומעוז ישועות משיחו הוא!" ואומר: (שמואל א ב,י) "ויתן עז למלכו, וירם קרן משיחו.""אל נוה קדשך." בזכות בית המקדש שהן עתידין לבנות. ואין 'נוה' אלא בית המקדש, שנאמר: (ירמיה י,כד) "ואת נוהו השמו."*השמו: הפכו לשממה. (ישעיה לג,כ) "חזה ציון קרית מועדנו, עיניך תראינה ירושלם נוה שאנן, אהל בל יצען בל יסע יתדתיו לנצח,*יצען: יעקר ממקומו. וכל חבליו בל ינתקו."(שמות טו,יד) ["שמעו עמים, ירגזון; חיל אחז ישבי פלשת."] "שמעו עמים, ירגזון", כיון ששמעו האמות שהמקום מגביה קרנן שלישראל, ומכניסן לארץ, התחילו מתרגזין. אמר להם המקום: שוטים שבעולם! כמה מלכים מלכו מכם, ולא כעסו ישראל, שנאמר: (בראשית לו,לד) "ואלה המלכים אשר מלכו בארץ אדום", וכמה שלטונות שלטו מכם, ולא כעסו ישראל, שנאמר: "אלוף לוטן, אלוף שובל", ועכשו אתם כועסים! אף אני אתן לכם כעס שאין בו רצון, שנאמר: (תהלים צט,א) "יי מלך, ירגזו עמים"."חיל אחז ישבי פלשת." כיון ששמעו יושבי פלשת שישראל נכנסין לארץ, אמרו: עכשו הן באין לעורר ערותן שלבני אפרים!*ערות, או ערור: הזכרת צער מיתה. שנאמר: (דברי הימים א ז,כ-כא) "ובני אפרים שותלח וברד בנו, ותחת בנו ואלעדה בנו ותחת בנו. וזבד בנו ושותלח בנו ועזר ואלעד, והרגום אנשי גת הנולדים בארץ, כי ירדו לקחת את מקניהם." עד מאתים אלף בני אפרים, שנאמר: (תהלים עח,ט) "בני אפרים נושקי רומי קשת הפכו ביום קרב." מפני מה? (תהלים עח,י) על אשר "לא שמרו ברית אלהים, ובתורתו מאנו ללכת." על אשר עברו על הקץ ועל שעברו על השבועה.דבר אחר: אמרו: אין להם דרך מכל מקום אלא עלינו, ועכשו הן באין ובוזזין את נכסינו, ומחריבין את ארצנו!(שמות טו,טו) ["אז נבהלו אלופי אדום, אילי מואב, יאחזמו רעד, נמגו כל ישבי כנען."] "אז נבהלו אלופי אדום". אם תאמר שהם באים לירש את ארצם, והלא כבר נאמר: (דברים ב ד,ה) "אתם עברים בגבול אחיכם בני עשו, הישבים בשעיר, וייראו מכם, ונשמרתם מאד. אל תתגרו בם!" הא מה תלמד לומר "אז נבהלו אלופי אדום"? מפני אנינות.*אנינות: צער על הצלחת ישראל.דבר אחר: אמרו: עכשו הן באין לעורר מריבה שבין אבינו לאביהם, שנאמר: (בראשית כז,מא) "וישטם עשו את יעקב"."אילי מואב, יאחזמו רעד". אם תאמר שהם באים לירש את ארצם, והלא כבר נאמר: (דברים ב,ט) "ויאמר יי אלי: אל תצר את מואב ואל תתגר בם מלחמה, כי לא אתן לך מארצו ירשה, כי לבני לוט נתתי את ער ירשה." ואומר: (דברים ב,יט) "וקרבת מול בני עמון, אל תצרם ואל תתגר בם, כי לא אתן מארץ בני עמון לך ירשה, כי לבני לוט נתתיה ירשה.". הא מה תלמד לומר "אילי מואב יאחזמו רעד"? מפני אנינות.*אנינות: צער על הצלחת ישראל.דבר אחר: אמרו: עכשו הם באים לעורר מריבה שבין אבינו לאביהם, שנאמר: (בראשית יג,ז) "ויהי ריב בין רעי מקנה אברם ובין רעי מקנה לוט, והכנעני והפרזי אז ישב בארץ.""נמגו כל ישבי כנען." כיון ששמעו יושבי כנען, שאמר המקום למשה: (דברים כ,טז-יז) "רק מערי העמים האלה, אשר יי אלהיך נתן לך נחלה, לא תחיה כל נשמה. כי החרם תחרימם", אמרו: אלו ואלו לא היו מתיראין אלא מפני ממונם ומפני נכסיהם, אבל עלינו, אינן באין אלא לכלותנו ולירש את ארצנו! התחילו להמס, שנאמר "נמגו", ואין נמיגה אלא מסיה,*מסיה: המסה. שנאמר: (תהלים עה,ד) "נמגים ארץ וכל ישביה".(שמות טו,טז) ["תפל עליהם אימתה ופחד, בגדל זרועך ידמו כאבן, עד יעבר עמך יי, עד יעבר עם זו קנית."] "תפל עליהם אימתה ופחד". "אימתה", על רחוקים, "ופחד", על קרובים. כענין שנאמר: (יהושע ה,א) "ויהי כשמע כל מלכי האמרי אשר בעבר הירדן ימה, וכל מלכי הכנעני אשר על הים, את אשר הוביש יי את מי הירדן מפני בני ישראל עד עברם, וימס לבבם, ולא היה בם עוד רוח מפני בני ישראל." וכן רחב אומרת לשלוחי יהושע: (יהושע ב,י) "כי שמענו את אשר הוביש יי את מי ים סוף מפניכם בצאתכם ממצרים, ואשר עשיתם לשני מלכי האמרי אשר בעבר הירדן, לסיחן ולעוג, אשר החרמתם אותם. ונשמע, וימס לבבנו"."בגדל זרועך ידמו כאבן". כיון שיצאו ישראל מן הים, כנס עמלק את כל אמות העולם, ובא ונלחם עם ישראל. ונתפלל משה באותה שעה, ודממו כלן כאבן. לכך נאמר: (שמות טו,טז) "בגדל זרועך ידמו כאבן".דבר אחר: "בגדל זרועך ידמו כאבן". כיון שנכנסו מרגלים לארץ, כל מי שהיה אומר 'אלו מרגלי ישראל!' היה דומם כאבן.דבר אחר: "בגדל זרועך". כיון שעברו ישראל את הירדן, נתקבצו כל מלכי כנען, ובאו ונלחמו עם ישראל, שנאמר: (יהושע יא,א-ה) "ויהי כשמע יבין מלך חצור, וישלח אל יובב מלך מדון, ואל מלך שמרון, ואל מלך אכשף. ואל המלכים אשר מצפון בהר ובערבה נגב כנרות ובשפלה ובנפות דור מים. ויצאו הם וכל מחניהם עמם, עם רב כחול אשר על שפת הים לרב, וסוס ורכב רב מאד. ויועדו כל המלכים האלה". ואומר: (יהושע ט,ב) "ויתקבצו יחדו, להלחם עם יהושע ועם ישראל פה אחד." באותה שעה, התפלל יהושע, ודממו כלן כאבן. לכך נאמר "ידמו כאבן"."עד יעבר עמך, יי", עד יעבר את הירדן, עד יעבר נחלי ארנון."עם זו קנית." לפי שכל העולם שלך, ואין לך עם אלא ישראל, שנאמר: (ישעיה מג,כא) "עם זו יצרתי לי".ארבעה נקראו קנין: ישראל נקראו קנין, שנאמר: (שמות טו,טז) "עם זו קנית." ארץ ישראל נקראת קנין, שנאמר: (בראשית יד,כב) "ויברכהו ויאמר: ברוך אברם לאל עליון, קנה שמים וארץ." בית המקדש נקרא קנין, שנאמר: (תהלים עח,נד) "הר זה קנתה ימינו." התורה נקראת קנין, שנאמר: (משלי ח,כב) "יי קנני ראשית דרכו". יבאו ישראל שנקראו קנין, לארץ ישראל שנקראת קנין, ויבנו בית המקדש שנקרא קנין, בזכות התורה שנקראת קנין! לכך נאמר "עם זו קנית."(שמות טו,יז) ["תבאמו ותטעמו בהר נחלתך, מכון לשבתך פעלת יי, מקדש אדני כוננו ידיך."] "תבאמו ותטעמו". נתנבאו אבות ולא ידעו מה נתנבאו: 'תבאנו ותטענו' אין כתוב כן, אלא "תבאמו ותטעמו". אמרו: הבנים נכנסין ולא האבות. וכן הוא אומר: (שיר השירים א,י) "אם לא תדעי לך, היפה בנשים, צאי לך בעקבי הצאן, ורעי את גדיתיך על משכנות הרעים." אמרו: גדיים נכנסין ולא תישים.דבר אחר: "תבאמו ותטעמו", ככרם זה, שהוא נטוע שורות שורות, שנאמר: (יחזקאל מח,א-ז) "מפאת קדים עד פאת ימה, יהודה אחד." "דן אחד", "נפתלי אחד"...דבר אחר: "תבאמו ותטעמו", נטיעה שאין בה נתישה,*נתישה: עקירה. שנאמר: (ירמיה כד,ו) "ובניתים ולא אהרס, ונטעתים ולא אתוש." (עמוס ט,טז) "ונטעתים על אדמתם, ולא ינתשו עוד"."בהר נחלתך", בהר שהבטחתנו בו, שנאמר: (יחזקאל כ,מ) "כי בהר קדשי, בהר מרום ישראל, נאם אדני יי, שם יעבדני כל בית ישראל כלה בארץ". (יחזקאל יז,כג) "בהר מרום ישראל אשתלנו ונשא ענף ועשה פרי"."נחלתך", ארבעה נקראו נחלה: ישראל קרויין נחלה, שנאמר: (דברים ט,כט) "והם עמך ונחלתך". בית המקדש נקרא נחלה, שנאמר: "בהר נחלתך". ארץ ישראל נקראת נחלה, שנאמר: (דברים כה,יט) "בארץ אשר יי אלהיך נתן לך נחלה". התורה נקראת נחלה, שנאמר: (במדבר כא,יט) "וממתנה נחליאל". אמר הקדש: יבאו ישראל שנקראו נחלה, לארץ ישראל שנקראת נחלה, ויבנו בית המקדש שנקרא נחלה, בזכות התורה שנקראת נחלה, לכך נאמר "בהר נחלתך"."מכון לשבתך". זה אחד מן הדברים, שכסא שלמטה הוא מכון כנגד כסא שלמעלה. וכן הוא אומר: (תהלים יא,ד) "יי בהיכל קדשו, יי בשמים כסאו". ואומר: (מלכים א ח,יג) "בנה בניתי בית זבל לך, מכון לשבתך עולמים.""פעלת יי". חביב בית המקדש לפני מי שאמר והיה העולם, שכשברא הקדש את עולמו, לא בראו אלא במאמר, שנאמר: (תהלים לג,ו) "בדבר יי שמים נעשו". ולכשברא לבית המקדש, כביכל פעלה לפניו, שנאמר: "פעלת יי". אי להם לאמות העולם! מה הן שומעין באזניהם! שהרי בית המקדש, קרוי פעלה לפניו, שנאמר: "פעלת יי". ועמדו אלו והחריבוהו, הם אמרו: (תהלים קלז,ז) "ערו, ערו! עד היסוד בה!"*ערו: תגלו! תהרסו את הבניין עד שיתגלו יסודותיו. לענין כן, מהו אומר? (ירמיה כה,ל) "ואתה תנבא אליהם את כל הדברים האלה, ואמרת אליהם: יי ממרום ישאג וממעון קדשו יתן קולו, שאג ישאג על נוהו, הידד כדרכים יענה אל כל ישבי הארץ.""מקדש אדני כוננו ידיך." חביב בית המקדש לפני מי שאמר והיה העולם, שכשברא הקדש את עולמו, לא בראו אלא בידו אחת, שנאמר: (ישעיה מח,יג) "אף ידי יסדה ארץ". ולכשברא לבית המקדש, כביכל בשתי ידיו, שנאמר: "מקדש אדני כוננו ידיך." אימתי תבנהו בשתי ידיך?מושלו משל, למה הדבר דומה? ללסטין שנכנסו לפלטרין שלמלך,*פלטרין praetorium: ארמון. ובזזו נכסיו שלמלך, והרגו פמיליה שלמלך,*פמיליה familia: משפחתו ובני ביתו. והחריבו פלטרין שלמלך. לאחר זמן, ישב המלך עליהם בדין. תפש מהן, הרג וצלב מהן, ישב בפלטרין שלו, ואחר כך נתודעה מלכותו בעולם. לכך נאמר "מקדש אדני כוננו ידיך."(שמות טו,יח) "יי ימלך לעלם ועד." רבי יוסה הגלילי אומר: אלו אמרו ישראל על הים 'יי מלך לעולם ועד', לא היתה אמה ולשון שולטת בהן לעולם. אלא אמרו "יי ימלך לעולם ועד", לעתיד לבא. אבל עכשו, על עמך, עדרך, צאנך, (תהלים עד,א) "צאן מרעיתך", (דברי הימים ב כ,ז) "זרע אברהם אהבך", בני יחידך יצחק, עדת יעקב בנך בכרך, גפן שהסעת ממצרים, (תהלים פ,טז) "וכנה אשר נטעה ימינך"."יי ימלך לעלם ועד." מפני מה? (שמות טו,יט) "כי בא סוס פרעה ברכבו ובפרשיו בים, וישב יי עלהם את מי הים, ובני ישראל הלכו ביבשה בתוך הים."(שמות טו,כ) ["ותקח מרים הנביאה אחות אהרן את התף בידה, ותצאן כל הנשים אחריה בתפים ובמחלת."] "ותקח מרים הנביאה". וכי היכן מצינו שנתנבאת מרים? אלא שאמרה לאביה: סופך אתה מוליד בן, שמושיע את ישראל מיד מצרים. מיד, (שמות ב,א-ג) "וילך איש מבית לוי ויקח את בת לוי. ותהר האשה ותלד בן, ותרא אתו כי טוב הוא, ותצפנהו שלשה ירחים. ולא יכלה עוד הצפינו". נזף בה אביה, אמר לה: "בתי! היכן נבואתיך?" ועודה מחזקת בנבואתה, שנאמר: (שמות ב,ד) "ותתצב אחתו מרחק, לדעה מה יעשה לו." ואין 'יציבה' אלא נבואה, שנאמר: (עמוס ט,א) "ראיתי את אדני נצב על המזבח". ואומר: (שמואל א ג,י) "ויבא יי ויתיצב ויקרא כפעם בפעם: שמואל, שמואל! ויאמר שמואל: דבר כי שמע עבדך." ואומר: (דברים לא,יד) "ויאמר יי אל משה: הן קרבו ימיך למות, קרא את יהושע, והתיצבו באהל מועד, ואצונו. וילך משה ויהושע, ויתיצבו באהל מועד." (שמות ב,ד) "מרחק". אין 'מרחוק' בכל מקום אלא רוח הקדש, שנאמר: (ירמיה לא,ב) "מרחוק יי נראה לי" (שמות ב,ד) "לדעה". אין 'דעה' אלא רוח הקדש, שנאמר: (ישעיה יא,ט) "לא ירעו ולא ישחיתו בכל הר קדשי, כי מלאה הארץ דעה את יי, כמים לים מכסים." ואומר: (חבקוק ב,יד) "כי תמלא הארץ לדעת את כבוד יי, כמים יכסו על ים." (שמות ב,ד) "מה יעשה לו." אין 'עשיה' אלא רוח הקדש, שנאמר: (עמוס ג,ז) "כי לא יעשה אדני יי דבר, כי אם גלה סודו אל עבדיו הנביאים.""אחות אהרן", והלא אחות שניהן היתה? ומה תלמד לומר "אחות אהרן"? אלא לפי שנתן נפשו על אחותו, נקראת אחותו על שמו.כיוצא בו אתה אומר: (בראשית לד,כה) "ויקחו שני בני יעקב שמעון ולוי אחי דינה". והלא אחות כל השבטים היתה! ומה תלמד לומר "אחי דינה"? אלא לפי שנתנו נפשם עליה, נקראת אחותם על שמם.כיוצא בו אתה אומר: (במדבר כה,יח) "ועל דבר כזבי בת נשיא מדין אחתם". וכי אחותם היתה? והלא בת ראש אמות בית אב היתה, שנאמר: "ולכהן מדין שבע בנות". ומה תלמד לומר "אחתם"? אלא לפי שנתנה נפשה על אמתה, נקראת אמתה על שמה."את התף בידה". וכי מנין להם לישראל תפים ומחולות במדבר? אלא שהצדיקים מבטחים ויודעים, שהמקום עושה נסים וגבורות עם יציאתן ממצרים, והתקינו להם תפים ומחולות.(שמות טו,כא) "ותען להם מרים: שירו ליי, כי גאה גאה! סוס ורכבו רמה בים!"  מגיד הכתוב, שכשם שאמר משה שירה לאנשים, כך אמרה מרים שירה לנשים, שנאמר: (שמות טו,כ) "ותען להם מרים: שירו ליי, כי גאה גאה! סוס ורכבו רמה בים!"  חסלת מסכתא דשירה.(שמות טו,כב) "ויסע משה את ישראל מים סוף, ויצאו אל מדבר שור, וילכו שלשת ימים במדבר, ולא מצאו מים." "ויסע משה". אמר רבי יהושע: זו נסיעה, נסעו ישראל על פי משה, ושאר כל המסעות כלן, לא נסעו אלא על פי הגבורה, שנאמר: (במדבר ט,כג) "על פי יי יחנו, ועל פי יי יסעו." אבל נסיעה זו, לא נסעו אלא על פי משה. לכך נאמר "ויסע משה את ישראל".רבי אליעזר אומר: על פי הגבורה נסעו, שכן מצינו במקום בשנים ובשלשה, שלא נסעו אלא על פי הגבורה. ומה תלמד לומר "ויסע משה את ישראל"? אלא להודיע שבחן שלישראל, שכיון שאמר להם משה (דברים ב,כד) "קומו סעו", לא אמרו: 'היאך אנו יוצאין במדבר, ואין בידינו מחיה לדרך?' אלא האמינו והלכו אחרי משה. עליהם מפרש בקבלה: (ירמיה ב,ב) "הלך וקראת באזני ירושלם לאמר: כה אמר יי: זכרתי לך חסד נעוריך, אהבת כלולתיך, לכתך אחרי במדבר, בארץ לא זרועה."וכן מצינו, שחזר מסען לאחוריהם שלשה מסעות, שנאמר: (במדבר לג,ח-י) "ויסעו מפני החירת ויעברו בתוך הים המדברה, וילכו דרך שלשת ימים במדבר אתם, ויחנו במרה. ויסעו ממרה ויבאו אילמה, ובאילם שתים עשרה עינת מים ושבעים תמרים, ויחנו שם. ויסעו מאילם ויחנו על ים סוף." וכן מצינו, שחזרו לכבודו שלאהרן לקבורתו שמונה מסעות, שנאמר: (דברים י,י) "ובני ישראל נסעו מבארת בני יעקן מוסרה, שם מת אהרן ויקבר שם, ויכהן אלעזר בנו תחתיו." וכי במוסרה מת? והלא לא מת אלא בהר ההר, שנאמר: (במדבר לג,לח) "ויעל אהרן הכהן אל הר ההר על פי יי, וימת שם"? ומה תלמד לומר "שם מת אהרן"? אלא מלמד שחזרו לאחוריהם לכבודו שלאהרן לקבורתו שמונה מסעות, שנאמר: (במדבר לג,לא-לז) "ויסעו ממסרות, ויחנו בבני יעקן. ויסעו מבני יעקן, ויחנו בחר הגדגד. ויסעו מחר הגדגד, ויחנו ביטבתה. ויסעו מיטבתה, ויחנו בעברנה. ויסעו מעברנה, ויחנו בעצין גבר. ויסעו מעצין גבר, ויחנו במדבר צן הוא קדש. ויסעו מקדש ויחנו בהר ההר בקצה ארץ אדום."רבי אליעזר אומר: על פי הגבורה נסעו, שכן מצינו במקום בשנים ובשלשה. ומה תלמד לומר "ויסע משה את ישראל"? אלא מלמד שהסיען משה במקל על כרחן, שכיון שראו בפגרי האנשים שהיו מעבידין בהן בפרך ובעבודה קשה, כלן פגרים מתים מטלין על שפת הים, אמרו: כמדמין אנו שלא נשתיר אדם במצרים! (במדבר יד,ד) "נתנה ראש ונשובה מצרימה!" ונעשה לנו עבודה זרה, ותרד בראשנו ונחזר למצרים! יכל שאמרו? הרי הוא אומר: (נחמיה ט,יז-יח) "וימאנו לשמע, ולא זכרו נפלאתיך אשר עשית עמהם, ויקשו את ערפם, ויתנו ראש לשוב לעבדתם במרים, ואתה, אלוה סליחות, חנון ורחום, ארך אפים ורב חסד, ולא עזבתם. אף כי עשו להם עגל מסכה, ויאמרו: זה אלהיך אשר העלך ממצרים, ויעשו נאצות גדלות."רבי יהודה בן אלעאי אומר: עבודה זרה עברה בים עם ישראל, והסיעה משה באותה שעה, שנאמר: "ויסע משה את ישראל מים סוף", מדבר שהיה עם ישראל בים סוף, ואי זו זו? זו עבודה זרה. לכך נאמר: (שמות טו,כב) "ויסע משה את ישראל מים סוף"."ויצאו אל מדבר שור", זה מדבר כוב.*כוב: יש בתנחומא גירסה 'כזב'. מדבר שיש בו מראות תעתועים. אמרו עליו על מדבר כוב, שהיה שמונה מאות פרסה על שמונה מאות פרסה, כלו מלא נחשים ועקרבים, שנאמר: (דברים ח,טז) "המוליכך במדבר הגדל והנורא, נחש שרף ועקרב, וצמאון אשר אין מים, המוציא לך מים מצור החלמיש." ואומר: (ישעיה ל,ו) "משא בהמות נגב, בארץ צרה וצוקה,*משא בהמות נגב בכתבי יד: משא מדבר נגב. לביא וליש מהם, אפעה ושרף מעופף", אין אפעה אלא עכס. אמרו שעכס זה רואה צל עוף שהוא פורח באויר, מיד מתחבר, ונושר אברין אברין.*מתחבר: נעשה כמו מכושף. ואף על פי כן לא אמרו: (ירמיה ב,ו) "איה יי המעלה אתנו מארץ מצרים, המוליך אתנו במדבר, בארץ ערבה ושוחה, בארץ ציה וצלמות". מהו 'צלמות'? מקום צל ועמו מות.אמר רבי אבא: הדבר הזה הסיח רבנו הגדול: אדם אחד היה בארץ ישראל, והיו קורין אותו מרוטה. פעם אחת, עלה לראש ההר ללקט עצים, וראה את הנחש ישן, והנחש לא ראהו, מיד נשר שער ראשו. ולא צמח בו שער עד יום מותו, והיו קורין אותו 'מרוטה'."וילכו שלשת ימים במדבר, ולא מצאו מים." רבי יהושע אומר: כשמועו. רבי אליעזר אומר: והלא המים תחת רגלי ישראל היו, והארץ אינה צפה אלא על המים, שנאמר: (תהלים קלו,ו) "לרקע הארץ על המים"! הא מה תלמד לומר "ולא מצאו מים"? אלא כדי ליגען.אחרים אומרים: מים שנטלו ישראל בין הגזרים שלמו מהן באותה שעה.*מים שנטלו ישראל בין הגזרים שלמו מהן: מים מתוקים שהומצאו להם כשעברו בין גזרי ים סוף ואספו בכליהם אזלו להם. הא מה תלמד לומר "ולא מצאו מים"? שאף בכליהם לא מצאו מים. כענין שנאמר: (ירמיה יד,ג) "ואדריהם שלחו צעיריהם למים, באו על גבים, לא מצאו מים, שבו כליהם ריקם".דורשי רשומות אמרו: "ולא מצאו מים", דברי תורה שנמשלו למים. ומנין שנמשלו למים? שנאמר (ישעיה נה,א) "הוי כל צמא, לכו למים!" לפי שפרשו מדברי תורה שלשת ימים, לכך מרדו. ולפי כך התקינו הזקנים והנביאים, שיהיו קורין בתורה בשבת, בשני ובחמישי. הא כיצד? קורין בשבת, ומפסיקין לאחר שבת, קורין בשני, ומפסיקין בשלישי וברביעי, קורין בחמישי, ומפסיקין בששי.(שמות טו,כג) ["ויבאו מרתה, ולא יכלו לשתת מים ממרה, כי מרים הם, על כן קרא שמה מרה."] "ויבאו מרתה". רבי יהושע אומר: לשלשה מקומות באו ישראל באותה שעה, שנאמר: (שמות טו,כג) "ויבאו מרתה, ולא יכלו לשתת מים ממרה, כי מרים הם, על כן קרא שמה מרה."  רבי אלעזר המודעי אומר: לא באו אלא למקום אחד בלבד.(שמות טו,כד) "וילנו העם על משה לאמר: מה נשתה?"  רבי יהושע אומר: היה להם לישראל להמלך בגדול שבהם תחלה. "לאמר: מה נשתה?" אלא עמדו ואמרו דברי תרעמת על משה. רבי אלעזר המודעי אומר: למדין היו ישראל בדברי תרעמת על משה.*למדין היו: רגילים היו. ולא על משה בלבד אמרו, אלא על הגבורה. לכך נאמר: "לאמר: מה נשתה?"(שמות טו,כה) "ויצעק אל יי, ויורהו יי עץ, וישלך אל המים, וימתקו המים; שם שם לו חק ומשפט, ושם נסהו." "ויצעק אל יי", מכן שאין הצדיקין קשין לקבל.לפי דרכך את למד, שתפלת צדיקים קצרה. מעשה בתלמיד אחד, שעבר לפני רבי אליעזר וקצר בברכותיו. אמרו לו תלמידיו: רבי! ראית פלוני שקצר בברכותיו! והיו אומרים עליו: תלמיד חכמים זה? אמר להם: לא קצר זה יותר ממשה, שנאמר: (במדבר יב,יג) "אל נא רפא נא לה."שוב מעשה בתלמיד אחד, שעבר לפני רבי אליעזר, והיה מאריך בברכותיו. אמרו לו תלמידיו: רבי! ראית פלוני שהאריך בברכותיו? והיו אומרין עליו: מארכן הוא זה! אמר להם: לא האריך זה יותר ממשה, שנאמר: (דברים ט,כה) "ואתנפל לפני יי את ארבעים היום ואת ארבעים הלילה אשר התנפלתי, כי אמר יי להשמיד אתכם." הרי זה להאריך. שהיה אומר: יש שעה לקצר, ויש שעה להאריך."ויורהו יי עץ", רבי יהושע אומר: זה עץ שלערבה. רבי אלעזר המודעי אומר: זה עץ שלזית, שאין לך מר יתר מן הזית. רבי יהושע בן קרחה אומר: זה עץ שלהרדופני.*הרדופני: הרדוף הנחלים, שעליו רעילים. רבי שמעון בן יוחי אומר: דבר מן התורה הראהו, שנאמר "ויורהו יי עץ". 'ויראהו יי עץ' אינו אומר, אלא "ויורהו", כענין שנאמר: (משלי ד,ד) "וירני, ויאמר לי: יתמך דברי לבך, שמר מצותי וחיה!" רבי נתן אומר: זה עץ קתרוס.*קתרוס. kedros: ארז. ויש אומרים: עקר תאנה ועקר רמון. דורשי רשומות אומרין: הראהו דברי תורה, שנמשלו לעץ, שנאמר: (משלי ג,יח) "עץ חיים היא למחזיקים בה, ותמכיה מאשר."רבן שמעון בן גמליאל אומר: בא וראה, כמה מפרשין דרכי המקום מדרכי בשר ודם!*מפרשין: נבדלים, שונים. בשר ודם, במתוק מרפא את המר, אבל מי שאמר והיה העולם אינו כן, אלא במר הוא מרפא את המר. הא כאיזה צד? נותן דבר המחבל לתוך דבר שנתחבל, כדי לעשות בו נס. כיוצא בו אתה אומר: (ישעיה לח,כא) "ויאמר ישעיהו: ישאו דבלת תאנים, וימרחו על השחין, ויחי."*דבלת תאנים: גוש של תאנים מיובשות. והלא בשר חי, כשאתה נותן עליו דבלת תאנים, מיד הוא נסרח? הא כאיזה צד? נותן דבר המחבל לתוך דבר שנתחבל, כדי לעשות בו נס. כיוצא בו אתה אומר: (מלכים ב ב,כא) "ויצא אל מוצא המים, וישלך שם מלח, ויאמר: כה אמר יי: רפאתי למים האלה, לא יהיה משם עוד מות ומשכלת." והרי המים היפין, כיון שאתה נותן בהם מלח, מיד הם נסרחין! הא כאיזה צד? נותן דבר המחבל לתוך דבר שנתחבל, כדי לעשות בו נס."וישלך אל המים". אחרים אומרים: היו ישראל מתחננים ומתגררין לפני אביהן שבשמים, כבן שהוא מתחנן לפני אביו, וכתלמיד שמתגרר לפני רבו.*מתגרר: מסתרע על הארץ ומתחנן. כך היו ישראל מתחננין ומתגררין לפני אביהן שבשמים, ואומרים לפניו: 'רבוננו! חטאנו לפניך, שנתרעמנו לפניך על המים.' "וימתקו המים", רבי יהושע אומר: מרים נהיו לפי שעה ונמתקו. רבי אלעזר המודעי אומר: מרים היו מתחלתם, שנאמר: "המים", "המים", שני פעמים."שם שם לו חק ומשפט", "חק", זה השבת; "ומשפט", זה כבוד אב ואם. דברי רבי יהושע. רבי אלעזר המודעי אומר: "חק", אלו עריות, שנאמר: (ויקרא יח,ל) "לבלתי עשות מחקות התועבת אשר נעשו לפניכם, ולא תטמאו בהם, אני יי אלהיכם." "ומשפט", אלו דיני אנסין, ודיני קנסיות, ודיני חבלות."ושם נסהו." שם נשא לו גדלה. דברי רבי יהושע. שנאמר: (מלכים ב כה,כא) "נשא אויל מרדך מלך בבל בשנת מלכו את ראש יהויכין מלך יהודה, ויצא אתו מבית הכלוא." ואומר: (במדבר ד,כב) "נשא את ראש בני גרשון". רבי אלעזר המודעי אומר: והלא הגדלה אינה תלויה אלא בשי"ן, וכן לא כתוב אלא בסמ"ך! ומה תלמד לומר "ושם נסהו"? שם נסה המקום את ישראל.(שמות טו,כו) ["ויאמר: אם שמוע תשמע לקול יי אלהיך, והישר בעיניו תעשה, והאזנת למצותיו, ושמרת כל חקיו, כל המחלה אשר שמתי במצרים, לא אשים עליך, כי אני יי רפאך."] "ויאמר: אם שמוע תשמע". מכן אמרו: שמע אדם מצוה אחת, משמיעין אותו מצוות הרבה, שנאמר: "אם שמוע תשמע". "לקול יי אלהיך", אלו עשרת הדברות, שנתנו מפה לפה בעשרה קולות. "והישר בעיניו תעשה", אלו אגדות משבחות, הנשמעות באזני כל אדם. "והאזנת למצותיו", אלו גזרות. "ושמרת כל חקיו", אלו הלכות. "כל המחלה אשר שמתי במצרים, לא אשים עליך", הא אם אשים, "כי אני יי רפאך." דברי רבי יהושע.רבי אלעזר המודעי אומר: "אם שמוע", יכל רשות? תלמד לומר "תשמע", חובה ולא רשות.דבר אחר: "תשמע", זה הכלל שכל התורה כלה כלולה בו."לקול יי אלהיך", מלמד הכתוב, שכל מי שהוא שומע לקול הגבורה, מעלין עליו כאלו עומד ומשמש לפני חי וקים לעולמים."והישר בעיניו תעשה", זה משא ומתן. מלמד שכל מי שהוא נושא ונותן באמונה, ורוח הבריות נוחה הימנו, מעלין עליו כאלו קים כל התורה כלה. "והאזנת למצותיו", אלו הלכות. "ושמרת כל חקיו", אלו עריות."כל המחלה אשר שמתי במצרים, לא אשים עליך". ומה תלמד לומר "כי אני יי רפאך"? אלא אמר המקום למשה: אמר להם לישראל: דברי תורה שנתתי לכם, חיים הם לכם, שנאמר: (משלי ד,כב) "כי חיים הם למצאיהם", ורפואה היא לכם, שנאמר: (משלי ג,י) "רפאות תהי לשרך, ושקוי לעצמותיך."*שרך: הטבור שלך.רבי יצחק אומר: הא אם אין בהם מחלה, מפני מה הם צריכין רפואה? אלא "כל המחלה אשר שמתי במצרים, לא אשים עליך", בעולם הזה, ואם אשים, "כי אני יי רפאך", לעולם הבא.שמעון בן עזי אומר: "שמוע", ומה תלמד לומר "תשמע"? מכן אמרו: רצה אדם לשמע, משמיעין אותו לאחר זמן, לשכח, משכחין אותו לאחר זמן? תלמד לומר "והיה", מיד היה. הא כאיזה צד? רצה לשמע, משמיעין אותו מיד; לשכח, משכחין אותו מיד.והוא היה אומר: רוצה אדם לשמע בטובתו, משמיעין אותו בטובתו ושלא בטובתו, לשכח בטובתו, משכחין אותו שלא בטובתו. הרשות נתונה. (משלי ג,לד) "אם ללצים הוא יליץ, ולענוים יתן חן."אחרים אומרים: (שמות כב,כה) "אם חבל תחבל", אם חבלת חבולה אחת, סוף שחובלין בך חבולות הרבה.(שמות טו,כז) ["ויבאו אילמה, ושם שתים עשרה עינת מים, ושבעים תמרים, ויחנו שם על המים."] "ויבאו אילמה, ושם שתים עשרה עינת מים". מגיד הכתוב, שאותו מקום מהלל במים מכל המקומות. תדע שכן, שהרי היו שם שנים עשר מבועין,*מבועין: מעיינות. ולא ספקו אלא לשבעים דקלין.*ספקו: הספיקו. כיון שבאו ישראל, ושרו עליהן ששים רבוא בני אדם, וספקו להם ולנו ושנו ושלשו!"ויחנו שם על המים." לעולם אין ישראל שורין אלא על המים. דברי רבי יהושע. רבי אלעזר המודעי אומר: מיום שברא הקדש את עולמו, ברא שם שנים עשר מבועין, כנגד שנים עשר שבטי יעקב, שבעים דקלין, כנגד שבעים זקנים. ומה תלמד לומר "ויחנו שם על המים"? אלא מלמד שהיו עוסקין בדברי תורה שנתן להם במרה.(שמות טז,א) "ויסעו מאילם, ויבאו כל עדת בני ישראל אל מדבר סין, אשר בין אילם ובין סיני, בחמשה עשר יום לחדש השני לצאתם מארץ מצרים." למה נאמר "יום"? מגיד שבאותו היום ארעה להיות שבת, שהיא סדורה ובאה מיום שברא הקדש את עולמו, עד שנתנה להם תורה לישראל בעשרים ושנים באיר.דבר אחר: "בחמשה עשר יום לחדש". ולמה נאמר "יום"? לידע באיזה יום נתנה תורה לישראל. ניסן שיצאו בו ישראל ממצרים, ארע להיות בחמשה בשבת. השלים ניסן, ארע איר להיות בשבת. חסר איר, ארע סיון להיות באחד בשבת. ואומר: (במדבר לג,ג) "ממחרת הפסח יצאו בני ישראל ביד רמה".*בכתב יד מינכן: ממחרת השבת. ואומר: (שמות טז,א) "בחמשה עשר יום לחדש השני לצאתם מארץ מצרים." ואומר: (שמות יט,א) "בחדש השלישי לצאת בני ישראל מארץ מצרים". נמצאת אומר, בחדש השלישי, בששי בחדש, בששי בשבת.דבר אחר: "בחמשה עשר יום לחדש". למה נאמר "יום"? לידע באי זה יום ירד המן לישראל. חררה שנטלו ישראל ממצרים,*חררה: פיתה האפויה על גחלים. אכלו ממנה שלשים ואחד יום, שנאמר: (שמות יב,לט) "ויאפו את הבצק אשר הוציאו ממצרים עגת מצות, כי לא חמץ, כי גרשו ממצרים, ולא יכלו להתמהמה, וגם צדה לא עשו להם." ואומר: (שמות טז,א) "לחדש השני לצאתם מארץ מצרים." ובצדו, מה הוא אומר? (שמות טז,ד) "הנני ממטיר לכם לחם מן השמים". רבי שילא אומר: נתפרנסו ממנה ששים ואחת סעודות.(שמות טז,ב) "וילונו כל עדת בני ישראל על משה ועל אהרן במדבר." רבי יהושע אומר: היה להם לישראל להמלך בגדול שבהם 'מה נאכל?' אלא עמדו ואמרו דברי תרעמת על משה. רבי אלעזר המודעי אומר: למודין היו ישראל להיות אומרים דברי תרעמת על משה, ולא על משה בלבד אמרו, אלא אף על אהרן, שנאמר: (שמות טז,ג) "ויאמרו אלהם בני ישראל: מי יתן מותנו ביד יי בארץ מצרים, בשבתנו על סיר הבשר, באכלנו לחם לשבע? כי הוצאתם אתנו אל המדבר הזה, להמית את כל הקהל הזה ברעב."  אמרו להם: לוי מתנו בשלשת ימי אפלה שלמצרים!"בשבתנו על סיר הבשר". רבי יהושע אומר: וכי תאבים היו לאכל בשר? אלא בדו ואמרו.רבי אלעזר המודעי אומר: עבדים היו ישראל למלכים במצרים: יוצאין לשוק, נוטלין פת ובשר ודגים, וכל דבר, ואין בריה מוחה בידם! יוצאין לשדה, נוטלים ענבים ותאנים ורמונים וכל דבר, ואין בריה מוחה בידם!רבי יוסה אומר: תדע שלא נתן להם אלא באחרונה. לכך נאמר: (במדבר יא,ה) "את הקשאים", שהיו קשים למעיהם."כי הוצאתם אתנו אל המדבר הזה", תהו שאין בו כלום!"להמית את כל הקהל הזה ברעב." רבי יהושע אומר: אין לך מיתה קשה ממיתת רעב, שנאמר: (איכה ד,ט) "טובים היו חללי חרב מחללי רעב, שהם יזבו מדקרים מתנובת שדי."רבי אלעזר המודעי אומר: "ברעב", בא עלינו רעב אחר רעב, דבר אחר דבר, חשך אחר חשך.(שמות טז,ד) "ויאמר יי אל משה: הנני ממטיר לכם לחם מן השמים, ויצא העם ולקטו דבר יום ביומו, למען אנסנו, הילך בתורתי, אם לא."  רבי יהושע אומר: אמר המקום למשה: הריני נגלה מיד ואיני מעכב. רבי אלעזר המודעי אומר: אינו אומר "הנני" אלא בזכות אברהם יצחק ויעקב."לכם", רבי יהושע אומר: בודי אינו ראוי לכם. רבי אלעזר המודעי אומר: אינו אומר "לכם" אלא בזכות אברהם יצחק ויעקב."מן השמים", מאוצר הטוב שלשמים, שנאמר: (דברים כה,יב) "יפתח יי לך את אוצרו הטוב". רבן שמעון בן גמליאל אומר: בא וראה, כמה חביבין ישראל לפני מי שאמר והיה העולם! ולפי שהן חביבין עליו, שנה להם מעשה בראשית: עשה להם תחתונים עליונים, ועליונים תחתונים. לשעבר, היה הלחם עולה מן הארץ, והטל יורד מן השמים, שנאמר: (דברים לג,כח) "ארץ דגן ותירוש, אף שמיו יערפו טל." ועתה נתחלפו הדברים, התחיל הלחם יורד מן השמים, והטל עולה מן הארץ, שנאמר: (שמות טז,ד) "הנני ממטיר לכם לחם מן השמים". ואומר: (שמות טז,יד) "ותעל שכבת הטל". "ויצא העם ולקטו", שלא יהיו יוצאין לחצרות ומלקטין, אלא יהיו יוצאין למדברות ומלקטין."דבר יום ביומו". רבי יהושע אומר: כדי שילקט אדם מהיום למחר, כעין מערב שבת לערב שבת. רבי אלעזר המודעי אומר: כדי שלא ילקט אדם מהיום למחר כעין מערב שבת לערב שבת, שנאמר: "דבר יום ביומו". מי שברא יום, ברא פרנסתו. מכן היה רבי אלעזר המודעי אומר: כל מי שיש לו מה יאכל היום ואומר: מה אוכל למחר? הרי זה מחסר אמנה, שנאמר: "למען אנסנו, הילך בתורתי, אם לא." רבי יהושע אומר: שנה אדם שתי הלכות בשחרית ושתי הלכות בערבית, ועסק במלאכתו כל היום, מעלין עליו כאלו קים כל התורה כלה. מכן היה רבי שמעון בן יוחי אומר: לא נתנה תורה לדרש אלא לאוכלי המן. הא כיצד? היה יושב ודורש, ולא היה יודע מהיכן אוכל ושותה, ומהיכן היה לובש ומתכסה. הא לא נתנה תורה לדרש אלא לאוכלי המן. ושניים להם, אוכלי תרומה.(שמות טז,ה) ["והיה ביום הששי, והכינו את אשר יביאו, והיה משנה על אשר ילקטו יום יום."] "והיה ביום הששי והכינו". מכן שיערב אדם מערב שבת לשבת. "והיה משנה", לחם משנה. אתה אומר לחם משנה, או אינו אלא לחם כפול? כשהוא אומר: (שמות טז,כב) "שני העמר לאחד", הרי לחם כפול אמור; הא מה תלמד לומר "והיה משנה"? לחם שהוא משנה.כיצד? בכל יום היה בו עמר אחד, ובשבת שני עמרים; בכל יום היה ריחו נודף, ובשבת ביותר; בכל יום היה מצהיל כזהב, ובשבת ביותר.*מצהיל: מבריק ונוצץ.(שמות טז,ו) "ויאמר משה ואהרן אל כל בני ישראל: ערב, וידעתם כי יי הוציא אתכם מארץ מצרים."  אמרו להם: עד שאתם ישנים במטותיכם, המקום מפרנס אתכם."וידעתם כי יי הוציא אתכם מארץ מצרים." מכן אתה למד, ששקולה יציאת מצרים כנגד כל הנסין והגבורות שעשה המקום לישראל.(שמות טז,ז) ["ובקר וראיתם את כבוד יי, בשמעו את תלנתיכם על יי; ונחנו מה, כי תלינו עלינו?"] "ובקר וראיתם את כבוד יי". מכן אתה למד, שבפנים מאירות נתן המן לישראל.השלו, ששאלו אותו ממלא מעים, נתן להם בפנים חשכות, אבל המן, ששאלו אותו כהלכה, נתן להם בפנים מאירות. "בשמעו את תלנתיכם על יי, ונחנו מה, כי תלינו עלינו?" אמרו להם: וכי מה אנו ספונין כלום,*ספונין כלום: מסתירים דבר. ספונים=סופנים, בינוני פעול במשמעות בינוני פועל. שאתם עומדין ומתרעמין עלינו?(שמות טז,ח) ["ויאמר משה: בתת יי לכם בערב בשר לאכל, ולחם בבקר לשבע, בשמע יי את תלנתיכם אשר אתם מלינם עליו; ונחנו מה? לא עלינו תלנתיכם, כי על יי!"] "ויאמר משה: בתת יי לכם בערב בשר לאכל". מכן את למד, שבפנים חשכות נתן השלו לישראל.המן, ששאלו אותו כהלכה, נתן להם בפנים מאירות. אבל השלו, ששאלו אותו ממלא מעים, נתן להן בפנים חשכות. "בשמע יי את תלנתיכם אשר אתם מלינם עליו; ונחנו מה? לא עלינו תלנתיכם, כי על יי!" אמרו להן: אלו עלינו הייתם עומדים ומתרעמים, היינו סובלין אתכם, אלא הרי אתם עומדים ומתרעמים על חי וקים לעולמים ברוך הוא!(שמות טז,ט) "ויאמר משה אל אהרן: אמר אל כל עדת בני ישראל: קרבו לפני יי, כי שמע את תלנתיכם." רבי יהושע אומר: "קרבו", על שנגלתה גבורה. רבי אלעזר המודעי אומר: "קרבו", כדי לתן את הדין.(שמות טז,י) ["ויהי כדבר אהרן אל כל עדת בני ישראל, ויפנו אל המדבר, והנה כבוד יי נראה בענן."] "כדבר אהרן". מה תלמד לומר "ויהי"? אלא מלמד, שכשם שגזר המקום, כן היה. "ויפנו אל המדבר". רבי יהושע אומר: לא הפנו עד שנגלתה גבורה. רבי אלעזר אומר: לא הפנו אלא למעשה אבות, שנאמר "המדבר". מה מדבר, אין בו לא עון ולא חטא, כך אבות הראשונים, אין בהם לא עון ולא חטאת."והנה כבוד יי נראה בענן." רבי יוסה בן שמעון אומר: כל זמן שהיו ישראל מבקשין לסקל את משה ואהרן, מיד, "כבוד יי נראה בענן." ולהלן מהו אומר? (במדבר יד,י) "ויאמרו כל העדה לרגום אתם באבנים, וכבוד יי נראה באהל מועד אל כל בני ישראל." וכן מהו אומר? "כבוד יי נראה בענן." וכל כך למה? אמר המקום: מוטב שילקה עמוד הענן, ולא יסקלו משה ואהרן!(שמות טז,יא-יב) "וידבר יי אל משה לאמר: שמעתי את תלונת בני ישראל; דבר אלהם לאמר: בין הערבים תאכלו בשר, ובבקר תשבעו לחם, וידעתם כי אני יי אלהיכם." "שמעתי". רבי יהושע אומר: אמר המקום למשה: גלוי לפני מה שאמרו ישראל, ומה שהן עתידין לומר."דבר אלהם לאמר: בין הערבים תאכלו בשר, ובבקר תשבעו לחם". אמר להן: בין שני דברים אתם עומדין: שאלתם לחם, ולפי שאי אפשר לבשר ודם בלא לחם, נתתיו לכם. חזרתם שאלתם בשר ממלא מעין, הרי אני נותן לכם. ומפני מה אני נותנו? שמא תאמרו, שאין ספקה בידו לתנו לנו! אלא הרי אני נותנו לכם, ובסוף אני נפרע מכם: "וידעתם כי אני יי אלהיכם." דין אני לפרע מכם! (שמות טז,יג) ["ויהי בערב ותעל השלו ותכס את המחנה, ובבקר היתה שכבת הטל סביב למחנה."] "ויהי בערב ותעל השלו". מכן את למד, שבפנים חשוכות נתן השלו לישראל."ותכס את המחנה". איני יודע כמה! תלמד לומר (במדבר יא,לא) "וכאמתים על פני הארץ." שתי אמות היתה גבוהה מן הארץ, כדי שיהי אדם עומד כנגד לבו, ונוטל דבר שלא בצער, שמלבו ולמטן שתי אמות, ומלבו ולמעלן אמה אחת.רבי יאשיהו בן יהודה אומר: הרי הוא אומר: (במדבר יא,לא) "ויטש על המחנה", שלשה פרסיות לכל רוח. "וכאמתים על פני הארץ", "סביבות המחנה". ואומר: (תהלים עח,כח) "ויפל בקרב מחנהו סביב למשכנתיו." סביב למשכנות.רבי יוסה הגלילי אומר: (במדבר יא,לא) "ויטש על המחנה, כדרך יום כה", שלשה פרסיות לכל רוח. ומה תלמד לומר שוב "וכדרך יום כה"? שלשים כלפי למעלן, שלשה על שלשה, הרי תשעה, תשעה על תשעה, הרי שמנים ואחד. "וכאמתים על פני הארץ." "סביבות המחנה". ואומר: (תהלים עח,כח) "ויפל בקרב מחנהו סביב למשכנתיו." סביב למשכנות.אחרים אומרים: (במדבר יא,לא) "ויטש על המחנה כדרך יום", דרך הלך בינונית, עשרה פרסיות, "כה", הרי עשרים, "יום", הרי ארבעים. "וכאמתים על פני הארץ." "סביבות המחנה". ואומר: (תהלים כג,ו) "תערך לפני שלחן, נגד צררי".יכל שיהו אסטרטיות מקלקלות?*אסטרטיות. via strata: דרך סלולה. תלמד לומר "על פני הארץ", על הפני שבארץ.*הפני: מקום פנוי וחלק."וכאמתים על פני הארץ." "סביבות המחנה" ואומר: (תהלים עח,כח) "ויפל בקרב מחנהו סביב למשכנתיו." סביב למשכנות.רבי אליעזר אומר: הרי הוא אומר: (במדבר יא,לא) "וכאמתים על פני הארץ." שתי אמות היתה גבוהה מן הארץ, אבל המן, לא נטלו אותו ישראל אלא מן הגבוה. אמרת, צא וראה כיצד היה המן יורד לישראל: יוצא רוח צפונית, והיא מכבדת את המדבר, והיה המטר יורד ומכבש הארץ, והטל עולה, והרוח מנשבת בו, ועושה אותו כמין שלחנות שלזהב, והמן יורד עליהן, והיו ישראל נוטלין ואוכלין.אם כן זמן המקום למכעיסיו, על אחת כמה שישלם שכר טוב לצדיקים לעתיד לבא.(במדבר יא,לג) "הבשר עודנו בין שניהם, טרם יכרת". אמרו: הכשרין שבהן, אוכלן נתרז היה מיד.*נתרז: מתפנה ומשלשל. והרשעין שבהן, אוכלן נבעט עד שלשים. (במדבר יא,לג-לה) "ואף יי חרה בעם, ויך יי בעם מכה רבה מאד. ויקרא את שם המקום ההוא קברות התאוה, כי שם קברו את העם המתאוים. מקברות התאוה נסעו העם חצרות,*חצרות: הגרסה במדרש היא "מחצרות". ויהיו בחצרות." וכי מחצרות נסעו ובחצרות חנו? אלא מלמד, שחזר מסען לאחוריהן שלשה מסעות בשביל מרים. "ובבקר היתה שכבת הטל סביב למחנה." לענין שאמרנו.(שמות טז,יד) "ותעל שכבת הטל, והנה על פני המדבר דק מחספס, דק ככפר על הארץ."  והרי למדך הכתוב כיצד היה המן יורד לישראל: יוצאה רוח צפונית ומכבדת את המדבר, מטר יורד מכבש את הארץ, והטל עולה, והרוח מנשבת בו ועושה אותו כמין שלחנות, והמן יורד עליהן, ומהן ישראל נוטלין ואוכלין."והנה על פני המדבר", לא על המדבר כלו, אלא על מקצתו; "דק", מלמד שהוא דק; "מחספס", מלמד שהוא מחספס; "ככפר", מלמד שהיה יורד כגליד על הארץ.*גליד: קרח. דברי רבי יהושע.רבי אלעזר המודעי אומר: "ותעל שכבת הטל", עלתה תפלתן שלאבותינו, שהיו שכובין בעפר על הארץ. "והנה על פני המדבר", לא על המדבר כלו, אלא על מקצתו. "דק", מגיד שהיה יורד מן השמים, שנאמר: (ישעיה מ,כב) "הנוטה כדק שמים, וימתחם כאהל לשבת." ואף על פי שהיה יורד מן השמים חם, יכל יהי יורד וצונן? תלמד לומר 'חם'.*'חם', 'חס','סף', נוטריקון מן "מחספס". יכל יהי יורד בקולות? ומנין שאינו יורד אלא בשתיקה? תלמד לומר 'חס'. יכל יהי יורד על הארץ? ומנין שאינו יורד אלא על הכלים? תלמד לומר 'סף'. רבי טרפון אומר: אינו יורד אלא על האוספים."ככפר על הארץ." כביכל פשט המקום את ידו ונטל תפלתן שלאבות שהיו שכובין בעפר על הארץ, והוריד המן כטל לישראל, כענין שנאמר: (איוב לג,כד) "ויחננו ויאמר: פדעהו מרדת שחת, מצאתי כפר."*פדעהו: כמו 'פדאהו', תפדה אותו.כבר היה רבי טרפון והזקנים יושבין, ורבי אלעזר המודעי יושב לפניהן. אמר להן רבי אלעזר המודעי: ששים אמה היה גבהו שלמן שהיה יורד להן לישראל. אמרו לו: לעזר אחינו! עד מתי את מתמיה עלינו? אמר להן: מקרא הוא מן התורה: וכי איזו מדה מרבה? מדת הטובה או מדת הפרענות? הוי אומר מדת הטוב. במדת הפרענות מה הוא אומר? (בראשית ז,יא) "ביום הזה נבקעו כל מעינת תהום רבה, וארבת השמים נפתחו." ואומר: (בראשית ז,כ) "חמש עשרה אמה מלמעלה גברו המים". מה נפשך? על גבי ההר, חמש עשרה אמה, ובבקעה, חמש עשרה אמה, בתוך הנחל, חמש עשרה אמה! במדת הטובה, מה הוא אומר? (תהלים עח,כג) "ויצו שחקים ממעל, ודלתי שמים פתח." מעוט דלתות, שתים, וכמה ארבות בדלת? ארבע;*ארבות: פתחים בין הקרשים, הסגורים בלוחות. ארבע על ארבע, הרי שמונה; שמונה על שמונה, שש עשרה. צא וחשב! ששים אמה שהיה גבהו שלמן שהיה יורד להן לישראל.אסי בן עקובה אומר: כשירד המן לישראל, ראו אותו כל אמות העולם, שנאמר: (תהלים כג,ו) "תערך לפני שלחן, נגד צררי".(שמות טז,טו) "ויראו בני ישראל ויאמרו איש אל אחיו: מן הוא? כי לא ידעו מה הוא; ויאמר משה אלהם: הוא הלחם אשר נתן יי לכם לאכלה."  כאדם שאומר לחברו 'מה הוא?' כך אמרו זה לזה 'מה הוא?' דורשי רשומות אמרו: ישראל קראו את שמו "מן"."ויאמר משה אלהם". רבי יהושע אומר: משה אמר לזקנים, וזקנים לכל ישראל. רבי אלעזר המודעי אומר: משה אומר לזקנים ולכל ישראל."הוא הלחם אשר נתן יי לכם לאכלה." מכן היה רבי יוסה ורבי שמעון אומרים: כסוסים נתפטמו ישראל באותו שעה. נאמר כן "לאכלה", ונאמר להלן: (תהלים עח,כה) "לחם אבירים אכל איש"; אל תהי קורא כן, אלא 'לחם אברים אכל איש', לחם שנטוח באברים.*נטוח: נמרח ונסחט. אמר להן: המן הזה שאתם אוכלים, נטוח הוא באברים. (תהלים עח,כה) "צידה שלח להם לשבע." זה יהושע בן נון, שירד לו המן כנגד כל ישראל. ויש אומרים: על אבריו היה יורד, ומאבריו היה נוטל ואוכל. לקים מה שנאמר: (תהלים עח,כה) "לחם אבירים אכל איש".(שמות טז,טז) "זה הדבר אשר צוה יי: לקטו ממנו איש לפי אכלו, עמר לגלגלת, מספר נפשתיכם, איש לאשר באהלו תקחו." אמרו: עכשו יוצא נחשון בן עמינדב וביתו, ומלקט הרבה, יוצא עני שבישראל, ומלקט קמאה!*קמאה=קמעה, מעט. וכשהן באין לידי מדה: (שמות טז,יח) "וימדו בעמר, ולא העדיף המרבה, והממעיט לא החסיר, איש לפי אכלו לקטו." אמרו: אוכל כשעור הזה, הרי הוא בריא ומברך, פחות מכן, מקלל במעיו, יותר מכן, רעבתן.(שמות טז,יז) ["ויעשו כן בני ישראל, וילקטו המרבה והממעיט."] "ויעשו כן בני ישראל", עשו מה שנתפקדו, ולא עברו על גזרת משה.*עברו: עברו על, הפרו. (שמות טז,יז-יט) "וילקטו המרבה והממעיט. וימדו בעמר, ולא העדיף המרבה, והממעיט לא החסיר, איש לפי אכלו לקטו. ויאמר משה אלהם: איש אל יותר ממנו עד בקר!" (שמות טז,כ) ["ולא שמעו אל משה, ויותרו אנשים ממנו עד בקר, וירם תולעים ויבאש, ויקצף עלהם משה."] "ולא שמעו אל משה", אלו מחסרי אמנה שבישראל. "ויותרו אנשים ממנו". אמרו: אנשים לא הותירו ממנו, ושאינן אנשים הותירו. "וירם תולעים ויבאש". הרי זה מקרא מסרס: וכי משמרחיש הוא מבאיש?*מרחיש: יש בו תולעים. אלא מבאיש, ואחר מרחיש, כענין שנאמר: (שמות טז,כד)*מבאיש: מעלה ריח של ריקבון. "ולא הבאיש, ורמה לא היתה בו.""ויקצף עלהם משה." כעס עליהם משה ואמר להם: "מפני מה עשיתם כן?"(שמות טז,כא) ["וילקטו אתו בבקר בבקר, איש כפי אכלו, וחם השמש ונמס."] "וילקטו אתו בבקר בבקר", בשחרית, בשחרית. דורשי רשומות אומרים: מכן שהיה במן (בראשית ג,יט) "בזעת אפיך תאכל לחם"."וחם השמש", בארבע שעות. את אומר בארבע שעות, או אינו אלא בשש שעות? כשהוא אומר (בראשית יח,א) "כחם היום", הרי שש שעות אמורות. הא מה אני מקים "וחם השמש"? בארבע שעות."ונמס." כיון שחמה זורחת עליו, הוא פושר והולך, ונוזלין מושכין ממנו ומוליכין לים הגדול, ובאין אילים וצביין ויחמורים וכל בהמה ושותין מהם, ואחר כך באין כל אמות העולם וצדין מהן, ואוכלין וטועמים בהם טעם המן שהיה יורד לישראל.(שמות טז,כב-כג) ["ויהי ביום הששי לקטו לחם משנה, שני העמר לאחד, ויבאו כל נשיאי העדה, ויגידו למשה. ויאמר אלהם: הוא אשר דבר יי, שבתון, שבת קדש ליי מחר; את אשר תאפו, אפו, ואת אשר תבשלו, בשלו, ואת כל העדף, הניחו לכם למשמרת עד הבקר."] "ויהי ביום הששי, לקטו לחם משנה". רבי יהושע אומר: זה הוא לחם כפול, "שני העמר לאחד". "ויבאו כל נשיאי העדה, ויגידו למשה." אמרו לו: רבנו משה! מה נשתנה היום הזה מכל הימים?"ויאמר אלהם: הוא אשר דבר יי, שבתון, שבת קדש ליי"; אמרו לו: אימתי? אמר להם: "מחר!""את אשר תאפו, אפו!" רבי יהושע אומר: הרוצה לאפות, היה מתאפה לו, והרוצה לבשל, היה מתבשל לו. רבי אלעזר המודעי אומר: הרוצה לאכל דבר אפוי, היה טועם בו כל האפויים שבעולם, והרוצה לאכל דבר מבשל, היה טועם בו כל התבשילים שבעולם. רבי אליעזר אומר: על אפוי אפו, ועל מבשל בשלו! הא כיצד? יום טוב שחל להיות ערב שבת, מנין אתה אומר שאינן רשיין לא לאפות ולא לבשל, אלא אם כן ערבו? שנאמר "את אשר תאפו אפו ואת אשר תבשלו, בשלו": אפו על אפוי ובשלו על מבשל! "ואת כל העדף הניחו לכם למשמרת עד הבקר." לענין שאמרנו.(שמות טז,כד) ["ויניחו אתו עד הבקר כאשר צוה משה, ולא הבאיש, ורמה לא היתה בו."] "ויניחו אתו עד הבקר", לענין שאמרנו.(שמות טז,כה) "ויאמר משה: אכלהו היום! כי שבת היום ליי, היום לא תמצאהו בשדה."  רבי הנתקה אומר: מכן שלש סעודות בשבת.לפי שהיו ישראל רגילים לצאת בשחרית, אמרו לו: רבנו משה! נצא בשחרית? אמר להן: "אכלהו היום!" אמרו לו: רבנו משה! הואיל ולא יצאנו בשחרית, נצא בין הערבים! אמר להם: "כי שבת היום ליי". ומה תלמד לומר "היום לא תמצאהו בשדה"? אמרו: בקע לבן שלאבותינו באותה השעה, שהיו אומרים:*בקע לבן: הרגישו מועקה בחזה מתוך דאגה. הואיל ולא מצאנוהו היום, שמא לא נמצאנו למחר? אמר להם: היום הזה, אין אתן מוצאין אותו, מוצאין אתן אותו למחר.רבי אלעזר חסמה אומר: בעולם הזה, אין אתן מוצאין אותו, מוצאין אתן אותו לעולם הבא."ויאמר משה: אכלהו היום!" רבי יהושע אומר: אם תזכו לשמר את השבת, עתיד המקום לתן לכם שלשה מועדות: חג שלפסח, וחג שלעצרת, וחג שלתשרי. לכך נאמר: "אכלהו היום, כי שבת היום ליי! היום לא תמצאהו בשדה."רבי אלעזר המודעי אומר: אם תזכרו לשמר את השבת, עתיד המקום לתן לכם שש מדות טובות: ארץ ישראל, והעולם הבא, והעולם חדש, ומלכות בית דוד, וכהנה, ולויה. לכך נאמר: "אכלהו היום, כי שבת היום ליי! היום לא תמצאהו בשדה."רבי אליעזר אומר: אם תזכו לשמר את השבת, אתן תנצלו משלש פרעניות: מיומו שלגוג, ומחבלו שלמשיח, ומיום הדין הגדול. לכך נאמר: "אכלהו היום, כי שבת היום ליי! היום לא תמצאהו בשדה." (שמות טז,כו) "ששת ימים תלקטהו, וביום השביעי, שבת, לא יהיה בו."  רבי יהושע אומר: למדנו שאינו יורד בשבת. ביום טוב, מנין? תלמד לומר "שבת לא יהיה בו". רבי אלעזר המודעי אומר: למדנו שאינו יורד בשבת. ביום טוב, מנין? תלמד לומר "לא יהיה בו"; ביום הכפורים, מנין? תלמד לומר "שבת לא יהיה בו". הא כיצד? (שמות טז,כז) "ויהי ביום השביעי, יצאו מן העם ללקט, ולא מצאו." אלו מחסרי אמנה שבישראל.(שמות טז,כח) "ויאמר יי אל משה: עד אנה מאנתם לשמר מצותי ותורתי?" רבי יהושע אומר: אמר לו הקדש ברוך הוא למשה: משה! אמר להם לישראל: הוצאתי אתכם ממצרים, קרעתי לכם את הים, הורדתי לכם את המן, העליתי לכם את הבאר, הגזתי לכם את השלו, נלחמתי לכם במלחמת עמלק, עשיתי לכם נסים וגבורות, עד מתי אתם ממאנין לשמר מצותי ותורתי? שמא תאמרו, מצוות הרבה הטלתי לכם? שבת זו הטלתי לכם ממרה לשמרה, ולא שמרתם אותה! שמא תאמרו, שכל מי שהוא משמר את השבת, מה שכר נוטל עליו? תלמד לומר: (ישעיה נו,ב) "אשרי אנוש יעשה זאת, ובן אדם יחזיק בה, שמר שבת מחללו, ושמר ידו מעשות כל רע." הא למדנו, שכל מי שמשמר את השבת מדחק, נצל מן העבירה.(שמות טז,כט-ל) ["ראו כי יי נתן לכם השבת, על כן הוא נתן לכם ביום הששי לחם יומים, שבו איש תחתיו, אל יצא איש ממקמו ביום השביעי. וישבתו העם ביום השבעי."] "ראו כי יי נתן לכם השבת". אמר להם: הזהרו! כי יי נותנה לכם שתשמרו אותה!"על כן הוא נתן לכם ביום הששי לחם יומים", זהו שהיה רבי יהושע אומר: זה הוא לחם כפול, (שמות טז,כב) "שני העמר לאחד"."שבו איש תחתיו!" אלו ארבע אמות. "אל יצא איש ממקמו", אלו אלפים אמה. וכיון ששמעו הדבר הזה, קבלו עליהם ושבתו, שנאמר: (שמות טז,ל) "וישבתו העם ביום השבעי."דבר אחר: (שמות טז,ל) "וישבתו העם ביום השבעי". רבי יהושע אומר: אמר להם לישראל: אם תשמרו שבת זו, עתיד המקום לתן לכם שלשה מועדות, חג ניסן, וחג סיון, וחג תשרי. כיון ששמעו דבר זה, קבלו עליהם ושבתו. רבי אלעזר המודעי אומר: אם תשמרו שבת זו, עתיד הקדש לתן לכם שש מדות טובות: ארץ ישראל, ועולם הבא, ועולם חדש, ומלכות בית דוד, וכהנה, ולויה. רבי אליעזר אומר: אמר להם הקדש ברוך הוא: אם תשמרו שבת זו, תנצלו משלש פרעניות: מחבלו שלמשיח, ומיומו שלגוג, ומיום הדין הגדול. וכששמעו דבר זה, קבלו ושבתו.(שמות טז,לא) ["ויקראו בית ישראל את שמו מן, והוא כזרע גד לבן, וטעמו כצפיחת בדבש."] "ויקראו בית ישראל את שמו מן". דורשי רשומות אמרו: בני ישראל קראו את שמו מן."והוא כזרע גד". איני יודע שלמי. רבי יהושע אומר: דומה לזרע פשתן. כשם שזרעו שלפשתן אדם, כך זה אדם? תלמד לומר "לבן".רבי אלעזר המודעי אומר: דומה לדבר הגדה, שהוא מושך לבו שלאדם. אחרים אומרים: הוא מעיד על עצמו שהוא מן, שאינו יורד לא בשבת, ולא ביום טוב, ולא ביום הכפורים.רבי יוסה אומר: כשם שהנביא מגיד חדרין וסתרין לישראל,*חדרין וסתרין: עניינים נסתרים כאילו הוסתרו בחדרי חדרים. כך היה המן מגיד לישראל חדרין וסתרין. הא כיצד? איש ואשה שבאו לפני משה לדין, הוא אומר: סרחה עלי, סרחה עלי:*חטאה לי, התנהגה שלא כראוי כלפיי. והיא אומרת: סרח עלי, אמר להם משה: (ירמיה כא,יב) לבקר משפט! למחר, אם נמצא עמרה בבית בעלה,*עמרה: עומר המן המיועד לה. בידוע שהיא סרחה עליו, נמצא עמרה בבית אביה, בידוע שהוא סרח עליה. וכן שנים שבאו לפני משה לדין, זה אומר: עבדי גנבת! וזה אומר: אתה מכרתו לי! אמר להם משה: (ירמיה כא,יב) לבקר משפט! למחר, אם נמצא עמרו בבית רבו ראשון, בידוע שזה גנבו. אם נמצא עמרו בבית רבו שני, בידוע שזה מכרו לו."וטעמו כצפיחת בדבש." רבי יהושע אומר: כלפס*לפס. lopas: כלי מטבח של חרס, צלחת, מחבט; תבשיל. וכעין אסקריטי.*אסקריטי: eskharites: עוגה אפויה על גחלים. רבי אליעזר אומר: כסלת זו שצפה על גבי נפה, ונלושה בדבש וחמאה.אם אומר אני: (שמות טז,לב) "ויאמר משה: זה הדבר אשר צוה יי: מלא העמר ממנו למשמרת לדרתיכם, למען יראו את הלחם אשר האכלתי אתכם במדבר, בהוציאי אתכם מארץ מצרים."  שיכל לא הניחו אהרן אלא בשנת הארבעים? תלמד לומר: (שמות טז,לד) "ויניחהו אהרן לפני העדת למשמרת." אימתי נעשה הארון? בשנה שניה. כך לא הניחו אהרן אלא בשנה שניה.וזה אחד מעשרה דברים שנבראו בערב שבת בין השמשות. אלו הן: הקשת, והמן, והמטה, והכתב, והשמיר, והלוחות, ופתיחת פי הארץ לבלע הרשעים, ופתיחת פי האתון, וקברו שלמשה, ומערה שעמד בה משה ואליהו. ויש אומרים: אף בגדיו שלאדם הראשון, ומקלו שלאהרן, שקדיו ופרחיו.שבעה דברים מכסין מבני אדם: יום המיתה, ויום הנחמה, ועמק הדין, ואין אדם יודע במה משתכר, ואין אדם יודע מה בלבו שלחברו, ומלכות בית דוד, מתי תחזר למקומה, ומלכות חיבת זו, מתי תעקר.(שמות טז,לג) "ויאמר משה אל אהרן: קח צנצנת אחת, ותן שמה מלא העמר מן, והנח אתו לפני יי למשמרת לדרתיכם."  איני יודע שלמה היא, אם שלכסף או שלזהב, אם שלברזל, אם שלנחשת, אם שלבדיל, אם שלעופרת? תלמד לומר "צנצנת", לא אמרתי אלא דבר שהוא מצין מחברו.*מצין =מצנן. אין את מוצא אלא כלי חרס."ותן שמה מלא העמר מן, והנח אתו לפני יי למשמרת לדרתיכם." רבי יהושע אומר: לאבות. רבי אלעזר אומר: לדורות.רבי אליעזר אומר: לימות ירמיה הנביא, שבשעה שאמר ירמיה לישראל: מפני מה אין אתם עוסקין בתורה? אמרו לו: אם אנו מתעסקין בתורה, במה נתפרנס? באותה שעה, הוציא להם ירמיה צלוחית המן ואמר להם: (ירמיה ב,לא) "הדור, אתם ראו דבר יי! המדבר הייתי לישראל, אם ארץ מאפליה?*ארץ מאפליה: ארץ צלמוות, אפלה ושוממה. מדוע אמרו עמי: רדנו לוא נבוא עוד אליך?" אבותיכם שהיו עוסקין בדברי תורה, ראו ממה נתפרנסו! אף אתם, היו עסוקים בדברי תורה, והמקום מפרנסכם מזה!זה אחד משלשה דברים שעתיד אליהו להעמיד לישראל: צלוחית שלמן, צלוחית שלמים, צלוחית שלשמן המשחה.(שמות טז,לה) "ובני ישראל אכלו את המן ארבעים שנה, עד באם אל ארץ נושבת, את המן אכלו, עד באם אל קצה ארץ כנען."  רבי יהושע אומר: ארבעים יום אכלו ישראל את המן אחר מיתתו שלמשה. כיצד? מת משה בשבעה באדר, אכלו ממנו עשרין וארבעה שלאדר, וששה עשר שלניסן, שנאמר: (יהושע ה,יב) "וישבת המן ממחרת, באכלם מעבור הארץ, ולא היה עוד לבני ישראל מן, ויאכלו מתבואת ארץ כנען בשנה ההיא." רבי אלעזר המודעי אומר: שבעין יום אכלו ישראל את המן אחר מיתתו שלמשה. כיצד? מת משה בשבעה באדר, ואכלו ממנו עשרין וארבעה שלאדר הראשון, ושלשין שלאדר האחרון, ועבור היה אותה השנה באותה השעה, ששה עשר שלניסן, ואומר: (יהושע ה,יב) "וישבת המן ממחרת".רבי אליעזר אומר: שבעין יום אכלו ישראל את המן אחר מיתת משה. כיצד? מת משה בשבעה בשבט, אכלו ממנו עשרין וארבעה שלשבט, ושלשין שלאדר, ועבור לא היה אותה השנה באותה השעה, ששה עשר שלניסן, ואומר: (יהושע ה,יב) "וישבת המן ממחרת".רבי יוסה אומר: חמשין וארבע שנה אכלו ישראל את המן. ארבעין שנה בחיו שלמשה, ארבע עשרה אחר מיתתו שלמשה, שנאמר: "ובני ישראל אכלו את המן ארבעים שנה עד באם אל ארץ נושבת", שאין תלמוד (לומר): (שמות טז,לה) "את המן אכלו עד באם אל קצה ארץ כנען", אלא אלו ארבע עשרה שנה שאכלוהו אחר מיתתו שלמשה, ואלו הן: שבע שכבשו ושבע שחלקו.מתה מרים, נסתלקה הבאר; מת אהרן, נסתלקו ענני כבוד; מת משה, נסתלק המן.רבי יהושע אומר: מתה מרים, נסתלקה הבאר, וחזרה בזכות משה ואהרן; מת אהרן, נסתלק עמוד הענן, וחזרו שניהם בזכות משה; מת משה, נסתלקו שלשתן, ולא חזרו, והצרעה לא עברה עמהן את הירדן.(שמות טז,לו) "והעמר עשרית האיפה הוא." "והעמר". איני יודע כמה הוא. תלמד לומר "עשרית האיפה". וכמה הוא עשירית האיפה? אחד משבעה רביעים ועוד. 'ועוד' זה, כמה הוא? אחד מחמשה ברביע.*במכילתא דרבי שמעון בר יוחיי, פ' טז, לו: "והעמר", איני יודע כמה! תלמד לומר "עשרית האיפה", אחד מעשרה בשלוש סאין, שהן שבעת רבעים ועוד. 'ועוד' זה אחד מחמשה ברבע.(שמות יז,א) ["ויסעו כל עדת בני ישראל ממדבר סין למסעיהם על פי יי, ויחנו ברפידים, ואין מים לשתת העם."] "ויסעו כל עדת בני ישראל ממדבר סין". לפי שפרשו מדברי תורה, לפי כך בא השונא עליהם, שאין השונא בא אלא על החטא ועל העבירה.(שמות יז,ב) ["וירב העם עם משה, ויאמרו: תנו לנו מים ונשתה! ויאמר להם משה: מה תריבון עמדי, מה תנסון את יי?"] "וירב העם עם משה", עברו על שורת הדין. דרך ארץ, אדם כועס בתוך ביתו, אין נותן עינו אלא בקטון. אבל אלו, לא נתנו את עיניהן אלא בגדול. לכך נאמר: "וירב העם עם משה", עברו על שורת הדין."ויאמר להם משה: מה תריבון עמדי, מה תנסון את יי?" אמר להם: כל זמן שאתן מדינין עמי, אתם מנסין למקום. דבר אחר: אמר להן: כל זמן שאתם מדינין עמי, המקום עושה לכם נסין וגבורות, ושמו מתגדל בעולם.(שמות יז,ג) "ויצמא שם העם למים, וילן העם על משה ויאמר: למה זה העליתנו ממצרים, להמית אתי ואת בני ואת מקני בצמא?" אבל כן נגע בהן צמאון.ובמקום אחר, מה הוא אומר? (שמות טו,כג) "ויבאו מרתה ולא יכלו לשתת מים". לא נגע בהן צמאון ממרה, אבל כן נגע בהן צמאון."וילן העם על משה ויאמר: למה זה העליתנו ממצרים, להמית אתי ואת בני ואת מקני בצמא?" מכן היה רבי הושעיה אומר: נפל ביתה, חבל לכותה!*נפל ביתה, חבל לכותה: נפל הבית, שבר את החלון.דבר אחר: השוו בהמתן לגופן. אמרו: בהמתו שלאדם היא חייו: אדם מהלך בדרך, אם אין בהמתו עמו, מסתגף הוא.(שמות יז,ד) "ויצעק משה אל יי לאמר: מה אעשה לעם הזה? עוד מעט וסקלני!"  להודיע שבחו שלמשה, שלא אמר משה, הואיל והם מדינין עמי, איני מבקש עליהם רחמים, אלא: "ויצעק משה אל יי לאמר: מה אעשה לעם הזה?" אמר משה לפני המקום: רבוני! בינך לבינם, אני הרוג! אתה אומר לי: אל תקפיד כנגדן, (במדבר יא,יב) "כי תאמר אלי, שאהו בחיקך כאשר ישא האמן את הינק", והן בקשו להרגני!כן המקום ממיך ומשה מגביה,*ממיך=מנמיך. ובמקום אחר היה המקום מגביה ומשה ממיך, כענין שנאמר: (שמות לב,י) "ועתה, הניחה לי, ויחר אפי בהם ואכלם!" ואחריו מה הוא אומר? (שמות לב,יא) "ויחל משה את פני יי אלהיו ויאמר: למה יי יחרה אפך בעמך, אשר הוצאת מארץ מצרים בכח גדול וביד חזקה?"(שמות יז,ה) "ויאמר יי אל משה: עבר לפני העם, וקח אתך מזקני ישראל, ומטך אשר הכית בו את היאר, קח בידך והלכת."  עבר על דבריהן! רבי יהודה אומר: עבר מהן, שאתה מוציא להן את המים! רבי נחמיה אומר: עבר על חטא שלהן! דבר אחר: (שמות יז,ה) "עבר לפני העם", ודרגשה ליה ימלל.*ודרגשה ליה ימלל: ומי שאכפת לו ימחה."וקח אתך מזקני ישראל", לעדות, שלא יהו אומרין: שמא מעינות שם!"ומטך אשר הכית בו את היאר", מפני התרעמת. וזה אחד משלשה דברים שהיו ישראל מתרעמין עליהן, והיו אומרים: מיני פרענות הן! ואלו הן: הקטרת, והארון, והמטה.אמרו: הקטרת הזו, שלפרענות היא! היא הרגה נדב ואביהוא, שנאמר: (ויקרא י,א) "ויקחו בני אהרן נדב ואביהוא איש מחתתו, ויתנו בהן אש וישימו עליה קטרת". לכך ידעו שהיא שלכפרה, שנאמר: (במדבר יז,יב) "ויתן את הקטרת ויכפר על העם."אמרו: הארון הזה, שלסנפירינון*סנפירינון: sappheirinos: עשוי אבן ספיר. הוא, שלפרענות הוא! הוא הכה את עזה ואנשי בית שמש, שנאמר: (שמואל ב ו,ז) "ויחר אף יי בעזה". ובאנשי בית שמש, אומר: (שמואל א ו,יט) "ויך באנשי בית שמש כי ראו בארון יי, ויך בעם שבעים איש חמשים אלף איש, ויתאבלו העם, כי הכה יי בעם מכה גדולה." לפיכך ידעו שהוא שלברכה, שנאמר: (שמואל ב ו,יא-יב) "וישב ארון יי בית עבד אדם הגתי שלשה חדשים, ויברך יי את עבד אדם ואת כל ביתו. ויגד למלך דוד לאמר: ברך יי את בית עבד אדם ואת כל אשר לו, בעבור ארון האלהים, וילך דוד ויעל את ארון האלהים מבית עבד אדם עיר דוד בשמחה."אמרו: המטה הזה, שלסנפירינון הוא, שלפרענות הוא!*סנפירינון: sappheirinos: עשוי אבן ספיר. הביא עשר מכות על המצריים במצרים, ועשר על הים! לפיכך ידעו שהוא שלנסים, שנאמר: "ומטך אשר הכית בו את היאר קח בידך והלכת."(שמות יז,ו) "הנני עמד לפניך שם על הצור בחרב, והכית בצור, ויצאו ממנו מים, ושתה העם; ויעש כן משה לעיני זקני ישראל."  אמר לו המקום: כל מקום שאת מוצא רשם רגלי אדם,*רשם רגלי אדם: עקבות. שם אני לפניך."והכית בצור". מכן היה רבי יוסה בן זמרה אומר: המטה הזה, שלסנפירינון הוא!*sappheirinos: עשוי אבן ספיר. 'והכית על הצור' אינו אומר כן, אלא "והכית בצור, ויצאו ממנו מים ושתה העם, ויעש כן משה לעיני זקני ישראל." (שמות יז,ז) ["ויקרא שם המקום מסה ומריבה, על ריב בני ישראל, ועל נסתם את יי לאמר: היש יי בקרבנו, אם אין?"] "ויקרא שם המקום מסה ומריבה". רבי יהושע אומר: משה קראו 'מסה ומריבה', שנאמר: "ויקרא שם המקום מסה ומריבה". רבי אלעזר המודעי אומר: המקום קראו מסה ומריבה, שנאמר: "ויקרא שם המקום מסה ומריבה". מכן לבית דין הגדול שהוא קרוי מקום."על ריב בני ישראל". רבי יהושע אומר: אמרו ישראל: אם יש הוא רבון כל המעשים, כשם שהוא רבון עלינו, נדע, ואם לאו, לא נדע. רבי אליעזר אומר: אמרו: אם מספק לנו את צרכנו, נעבדנו, ואם לאו, לא נעבדנו! לכך נאמר: "על ריב בני ישראל, ועל נסתם את יי לאמר: היש יי בקרבנו, אם אין?"  חסלת מסכתא דויסע(שמות יז,ח) ["ויבא עמלק, וילחם עם ישראל ברפידם."] "ויבא עמלק". רבי יהושע ורבי אלעזר חסמה אומרים: המקרא הזה רשום, ומפרש על ידי איוב, שנאמר: (איוב ח,יא)*רשום: סתום. "היגאה גמא*גמא: צמח הפפירוס הצומח בביצות. בלא בצה? ישגה אחו*ישגה אחו: יגדל עשב. בלי מים?" וכי אפשר לגמא זה להתגדל בלא בצה ובלא מים? כך אי אפשר לישראל להיות, אלא אם כן מתעסקין בדברי תורה. ולפי שפרשו מדברי תורה, לכך בא שונא עליהן, שאין השונא בא אלא על החטא ועל העבירה. לכך נאמר "ויבא עמלק".רבי אלעזר המודעי אומר: "ויבא עמלק". לפי שהיה עמלק נכנס תחת כנפי הענן, וגונב נפשות מישראל והורגן, שנאמר: (דברים כה,יח) "אשר קרך בדרך, ויזנב בך כל הנחשלים אחריך, ואתה עיף ויגע, ולא ירא אלהים!" אחרים אומרים: "ולא ירא אלהים", אלו ישראל שלא היו בידן מצוות.רבי אליעזר אומר: "ויבא עמלק", שבא בגלוי פנים. לפי שכל הביאות שבא, לא בא אלא במטמוניות, שנאמר: "אשר קרך בדרך ויזנב בך כל הנחשלים אחריך", אבל ביאה זו, לא בא אלא בגלוי פנים. לכך נאמר: "ויבא עמלק", שבא בגלוי פנים.רבי יוסה בן חלפתא אומר: "ויבא עמלק", שבא בעצה. שכנס עמלק כל האמות ואמר להם: באו וסיעוני על ישראל! אמרו לו: אין אנו יכלין לעמד כנגדן! פרעה, שעמד כנגדן, טבעו המקום הוא וחילו בים סוף, שנאמר: (תהלים קלו,טו) "ונער פרעה וחילו בים סוף". ואנו, היאך נוכל לעמד כנגדן? אמר להם: באו ואתן לכם עצה מה תעשו: אם ינצחוני, ברחו לכם! ואם לאו, באו וסיעוני על ישראל! לכך נאמר: "ויבא עמלק", שבא בעצה.רבי יהודה הנשיא אומר: חמשה עמים פסע עמלק, ובא ועשה מלחמה עם ישראל, שנאמר: (במדבר יג,כט) "עמלק יושב בארץ הנגב, והחתי והיבוסי והאמרי יושב בהר", שהיה לפנים מכלן. רבי נתן אומר: לא בא עמלק אלא מהררי שעיר. ארבע מאות פרסה פסע עמלק, ובא ונלחם עם ישראל.אחרים אומרים: יבא עמלק כפוי טובה, ויפרע מן העם כפויי טובה, שנאמר: (דברי הימים ב כד,כו) "ואלה המתקשרים עליו: זבד בן שמעת העמונית, ויהוזבד בן שמרית המואבית." יבאו אלו כפויי טובה, ויפרעו מן יואש כפוי טובה, שנאמר: (דברי הימים ב כד,כב) "ולא זכר יואש המלך החסד אשר עשה יהוידע אביו עמו, ויהרג את בנו, ובמותו אמר: ירא יי וידרש!" ומה ענשו שלדבר? (דברי הימים ב כד,כג) "ויהי לתקופת השנה, עלה עליו חיל ארם, ויבאו אל יהודה וירושלם, וישחיתו את כל שרי העם מעם, וכל שללם שלחו למלך דרמשק." ואומר: (דברי הימים ב כד,כד) "ויי נתן בידם חיל לרב מאד". מפני מה? (דברי הימים ב כד,כד) "כי עזבו את יי אלהי אבותיהם, ואת יואש עשו שפטים." אל תהי קורא "שפטים", אלא 'שפוטים'. ומה שפוטים עשו בו? העמידו עליו בריונות קשים, אשר לא ידעו אשה מימיהן, וענו אותו במשכב זכור, כענין שנאמר: (הושע ה,ה) "וענה גאון ישראל בפניו, וישראל ואפרים יכשלו בעונם, כשל גם יהודה עמם."(דברי הימים ב כד,כד) "ובלכתם ממנו, כי עזבו אתו במחליים רבים, התקשרו עליו עבדיו, בדמי בני יהוידע הכהן, ויהרגהו על מטתו, וימת"."וילחם עם ישראל ברפידם." אמר רבי חנינה: הדבר הזה שאלתי את רבי אליעזר, שהיה יושב במותבא רבא:*במותבא רבא: במושב גדול. "רפידם" מהו אומר? אמר לי: כשמועו. עוד אמר רבי חנינה: שאלתי את רבי אליעזר: מה ראו ישראל לפדות פטר חמור,*פטר: בכור. ולא פדו פטרי סוסין ולא פטרי גמלין? אמר לי: גזרת מלך מלכי המלכים ברוך הוא היא, שלא היו בידן שלישראל באותה שעה אלא חמורין בלבד, שאין כל אחד ואחד מישראל, שלא עלו בידו תשעין חמורין טעונין כסף וזהב.אחרים אומרים: אין "רפידם" אלא רפיון ידים. לפי שרפו ידיהן מדברי תורה, לכך בא השונא עליהם, שאין השונא בא אלא על רפיון ידין מן התורה, שנאמר: (דברי הימים ב יב,א) "ויהי כהכין מלכות רחבעם וכחזקתו, עזב את תורת יי וכל ישראל עמו." וכי מה היה ענשו שלדבר? (דברי הימים ב יב,ב) "ויהי בשנה החמישית למלך רחבעם, עלה שישק מלך מצרים על ירושלם, כי מעלו ביי." (דברי הימים ב יב,ט) "ויעל שישק מלך מצרים על ירושלם, ויקח את אצרות בית יי, ואת אצרות בית המלך, את הכל לקח, ויקח את מגני הזהב אשר עשה שלמה." וזה אחד משלשה דברים שחזרו למקומן: גלות חזרה למקומה, שנאמר: (יהושע כד,ב) "בעבר הנהר ישבו אבותיכם מעולם, תרח אבי אברהם ואבי נחור, ויעבדו אלהים אחרים." מה הוא אומר? *(עזרא ה,יב)** והבית הזה החריבו, והעם הגלה לבבל. "וביתה דנה סתרה, ועמה הגלי לבבל."כתב שמים חזר למקומו, שנאמר: (משלי כג,ה) "התעיף עיניך בו ואיננו, כי עשה יעשה לו כנפים, כנשר יעוף השמים."(שמות יז,ט) ["ויאמר משה אל יהושע: בחר לנו אנשים, וצא הלחם בעמלק! מחר אנכי נצב על ראש הגבעה, ומטה האלהים בידי."] "ויאמר משה אל יהושע: בחר לנו אנשים". מכן שיהי כבוד תלמידו שלאדם חביב עליו כמותו.ילמדו כל אדם דרך ארץ ממשה, שלא אמר ליהושע 'בחר לי אנשים', אלא "בחר לנו אנשים", עשאו כמותו.ומנין שיהי כבוד חברו שלאדם חביב עליו כמורא רבו? שנאמר: (במדבר יב,יא) "ויאמר אהרן אל משה: בי אדני!" והלא אחיו היה, גדול ממנו! אלא עשאו כרבו.ומנין שיהי כבוד רבו חביב עליו כמורא שמים? שנאמר: (במדבר יא,כח) "ויען יהושע בן נון, משרת משה מבחריו, ויאמר: אדני משה, כלאם!" אמר לו: רבוני משה! כשם שהמקום כלאם, כך את, כלאם!וכן את מוצא בגחזי, בשעה שאמר לו אלישע: (מלכים ב ד,כט) "חגר מתניך וקח משענתי בידך ולך!*משענתי: מקלי. כי תמצא איש, לא תברכנו, וכי יברכך איש, לא תעננו, ושמת משענתי על פני הנער." התחיל מסתמך על מקלו והולך. אמרו לו: להיכן את הולך, גחזי? אמר להן: להחיות את המת. אמרו לו: וכי אתה יכל להחיות את המת? והלא הקדש ממית ומחיה, שנאמר: (שמואל א ב,ו) "יי ממית ומחיה, מוריד שאול ויעל." אמר להם: אף רבי ממית ומחיה."בחר לנו אנשים". רבי יהושע אומר: "בחר לנו", גבורין, "אנשים", יראי חטא.רבי אלעזר המודעי אומר: "בחר לנו", יראי חטא, "אנשים", גבורין."וצא הלחם בעמלק!" רבי יהושע אומר: אמר לו משה: יהושע! צא מתחת הענן, והלחם בעמלק!רבי אלעזר המודעי אומר: אמר לו משה: יהושע! ראשך זה, למה את משמרו, לא לכתר? צא מתחת הענן, והלחם בעמלק!"מחר אנכי נצב על ראש הגבעה", מחר נהא מעתדין ועומדין. "על ראש הגבעה", כשמועו. כך דברי רבי יהושע. ורבי אלעזר המודעי אומר: מחר נגזר תענית, ונהא מעתרין על מעשה אבות.שנאמר "ראש", אלו מעשה אבות; "הגבעה", אלו מעשה אמהות. "ומטה האלהים בידי." אמר משה לפני המקום: רבוני! במטה הזה הוצאת את ישראל ממצרים, במטה הזה קרעת להן את הים, במטה הזה עשית להן נסין וגבורות, כך תעשה להן נסין וגבורות במטה הזה בשעה הזאת!איסי בר יהודה אומר: חמשה דברים בתורה אין להן הכרע, ואלו הן:*אין להן הכרע: אפשר לפרשם בשני אופנים. שאת, ארור, מחר, משקדים, וקם. "שאת": (בראשית ד,ז) "הלוא אם תיטיב שאת". או "שאת ואם לא תיטיב". (בראשית מט,ז) "ארור אפם כי עז", או "וברצנם עקרו שור ארור". "מחר אנכי נצב", או "הלחם בעמלק מחר". (שמות כה,לד) "משקדים כפתריה ופרחיה", או "ובמנרה ארבעה גבעים משקדים". (דברים לא,טז) "וקם העם הזה וזנה", או "הנך שכב עם אבתיך וקם".(שמות יז,י) ["ויעש יהושע כאשר אמר לו משה, להלחם בעמלק, ומשה, אהרן וחור עלו ראש הגבעה."] "ויעש יהושע כאשר אמר לו משה". מה שנתפקד, לא עבר על גזרת משה."ומשה אהרן וחור עלו", לענין שאמרנו, להזכיר מעשה אבות ומעשה אמהות, שנאמר: (במדבר כג,ט) "כי מראש צרים אראנו, ומגבעות אשורנו".*צרים: סלעים.(שמות יז,יא) "והיה כאשר ירים משה ידו, וגבר ישראל, וכאשר יניח ידו, וגבר עמלק."  וכי ידיו שלמשה מגברות את ישראל, או ידיו שלמשה שוברות את עמלק? אלא כל זמן שהיה משה מגביה את ידיו כלפי למעלן, היו ישראל מסתכלין בו, ומאמינין במי שפקד את משה לעשות כן, והמקום עושה להם נסים וגבורות.כיוצא בו: (במדבר כא,י) "ויאמר יי אל משה: עשה לך שרף ושים אתו על נס, והיה כל הנשוך, וראה אתו וחי." וכי נחש ממית ומחיה? אלא כל זמן שהיה משה עושה כן, היו ישראל מסתכלין בו, ומאמינין במי שפקד את משה לעשות כן, והמקום שולח להם רפואה.כיוצא בו: (שמות יב,יג) "והיה הדם לכם לאת על הבתים אשר אתם שם, וראיתי את הדם, ופסחתי עלכם, ולא יהיה בכם נגף למשחית, בהכתי בארץ מצרים." וכי מה הדם מהנה למלאך,*מהנה: מביא תועלת, הנאה. או מה מהנה להם לישראל? אלא כל זמן שהיו ישראל נותנין מן הדם על פתחיהן, המקום נגלה וחס עליהן, שנאמר: (שמות יב,כג) "ופסח יי על הפתח".רבי אליעזר אומר: מה תלמוד לומר "וגבר ישראל", "וגבר עמלק"? אלא כל זמן שהיה מגביר את ידיו כלפי למעלן, עתידין ישראל להגביר בדברי תורה, שהן עתידין להנתן על ידיו, וכשהוא ממיך את ידיו, עתידין ישראל להמיך בדברי תורה,*להמיך: להנמיך. שהן עתידין להנתן על ידיו.(שמות יז,יב) ["וידי משה כבדים, ויקחו אבן וישימו תחתיו וישב עליה, ואהרן וחור תמכו בידיו, מזה אחד ומזה אחד, ויהי ידיו אמונה עד בא השמש."] *ויהי ידיו אמונה עד בא השמש: ידיו נשארו יציבות עד השקיעה. "וידי משה כבדים". מכן שלא ישהה אדם במצוות. אלמלי שאמר משה ליהושע "בחר לנו אנשים", לא היה מצטער כן. אמרו: יקרו ידיו שלמשה באותה שעה,*יקרו ידיו: ידיו היו כבדות. כאדם שתלויין לו שני כדין שלמים."ויקחו אבן וישימו תחתיו". וכי לא היה לו כר אחת, או כסת אחת, או קלוקרון אחד,*קלוקרון. cervical: כרית להניח את הראש. שיניחו תחתיו שלמשה? אלא אמר משה: הואיל וישראל שרויין בצער, אף אני אהיה עמהן בצער."ואהרן וחור תמכו בידיו", שהיה מעלן ומורידן."ויהי ידיו אמונה עד בא השמש." מגיד שהיו בתענית. דברי רבי יהושע. רבי אלעזר המודעי אומר: יקר חטא על ידיו שלמשה באותה שעה,*יקר חטא: היה כבד חטא. ולא היה יכל לעמד בו. מה עשה? הפנה על מעשה אבות, שנאמר: "ויקחו אבן וישימו תחתיו", אלו מעשי אבות. "וישב עליה", אלו מעשי אמהות."ואהרן וחור תמכו בידיו, מזה אחד ומזה אחד". מה תלמד לומר "אחד", "אחד"? אלא שהיה אהרן מזכיר מעשה לוי, וחור מעשה יהודה. מכן אמרו: אין פוחתין משלשה בני אדם עוברין לפני התבה בתענית צבור."ויהי ידיו אמונה". בידו אחת, שלא קבל בה מישראל כלום, ובידו אחת, אמר משה לפני המקום: רבונו שלעולם! על ידי הוצאת את ישראל ממצרים, ועל ידי קרעת להם את הים, ועל ידי עשית להם נסים וגבורות. כך על ידי תעשה להם נסים וגבורות בשעה הזאת!"עד בא השמש."*בא השמש: השקיעה. לפי שלמדנו על כל המלכיות כלם, שאינן עושין מלחמה אלא עד שש שעות. אבל מלכות זו חיבת, עושה מלחמה משחרית לערבית!(שמות יז,יג) "ויחלש יהושע את עמלק ואת עמו לפי חרב."  רבי יהושע אומר: ירד וחתך ראשי גבורין שעמו, העומדים בשורות המלחמה.רבי אלעזר המודעי אומר בו לשון נוטריקון:*notarikon: קצרנות.  ויחל, ויזע, וישבר. "עמלק", כשמעו, "ואת", אלו אשתו ובניו, "עמו", אלו חילות שעמו. וכשהוא אומר "ואת", אלו חילים שעם בניו."לפי חרב." רבי יהושע אומר: לא נולום אלא דנום ברחמים.*לא נולום: לא המיתו אותם במיתה משונה ומביישת.רבי אליעזר אומר: "לפי חרב", למה נאמר? לפי שלמדנו על מלחמה זו, שלא היתה אלא על פי הגבורה. ומנין למלחמה זו שהיתה על פי הגבורה? תלמד לומר "לפי חרב." מלמד על מלחמה זו, שלא היתה אלא על פי הגבורה.אחרים אומרים: נתקים עליהם המקרא הזה: (יחזקאל לה,ו) "לכן, חי אני! נאם אדני יי, כי לדם אעשך, ודם ירדפך, אם לא דם שנאת ודם ירדפך."(שמות יז,יד) "ויאמר יי אל משה: כתב זאת זכרון בספר, ושים באזני יהושע, כי מחה אמחה את זכר עמלק מתחת השמים." זקנים הראשונים אומרים: כך היא מדה מהלכת על פני כל הדורות: שוט שישראל לוקין בו, סופו ללקות. ילמדו כל אדם דרך ארץ מעמלק, שבא להזיק את ישראל, ואבדו המקום מחיי העולם הזה ומחיי העולם הבא, שנאמר: "כי מחה אמחה את זכר עמלק מתחת השמים." וכן פרעה, שבא להזיק את ישראל, טבעו הקדש בים סוף, שנאמר: (תהלים קלו,טו) "ונער פרעה וחילו בים סוף". וכן כל אמה ומלכות שבאת להזיק את ישראל, בו בדין דנם. לעולם אמרו: במדה שאדם מודד, בה מודדין לו, שנאמר: (שמות יח,יא) "כי בדבר אשר זדו עליהם.""ויאמר יי אל משה: כתב זאת זכרון בספר". רבי יהושע אומר: "זאת", מה שכתוב בספר הזה; "זכרון", מה שכתוב בנביא; "בספר", מה שכתוב במגלה;רבי לעזר המודעי אומר: "כתב זאת", מה שכתוב כן ובמשנה תורה; "זכרון", מה שכתוב בנביא; "בספר", מה שכתוב במגלה;"ושים באזני יהושע", מגיד שבאותו היום נמשח יהושע. כך דברי רבי יהושע.רבי אלעזר המודעי אומר: זה אחד מארבעה צדיקין שנתן להם רמז. שנים חששו ושנים לא חששו: משה, נתן לו רמז ולא חש, שנאמר: "ושים באזני יהושע". אמר לו: יהושע מכניס את ישראל לארץ.ובסוף היה עומד ומתחנן, שנאמר: (דברים ג,כג) "ואתחנן אל יי בעת ההוא לאמר." מושלו משל, למה הדבר דומה? למלך שגזר על בנו שלא יכנס עמו לפלטין שלו.*פלטין: palatium: ארמון. נכנס בפתח ראשון ושתק לו, בשני ושתק לו, בשלישי ונזף בו. אמר לו: דייך, עד כן! כך כשכבש משה ארץ שני עממים, ארץ סיחון ועוג, ונתנה לראובני ולגדי ולחצי שבט המנשי, אמרו: דומה, שלא נגזרה גזרה אלא על תני, אף אני, איני נדון אלא על תני.אמר משה לפני המקום: רבוני! שמא דרכיך כדרכי בשר ודם? דרכי בשר ודם כמדה זו: אפטרופוס גוזר גזרה, כילירכוס מבטל על ידיו;*אפטרופוס. epitropos=procurator: ממונה על רכוש. כילירכוס גוזר גזרה, איפארכוס מבטל על ידיו;*כילירכוס. tribunus militum=khiliarkhos: שר אלפים. איפארכוס גוזר גזרה, איפטיכוס מבטל על ידיו;*איפארכוס. huparkhos=praefectus: מושל מחוז. איפטיכוס גוזר גזרה,*איפטיכוס. hupatikos=consularis: בדרגת קונסול. ובא מושל גדול ומבטל על ידי כלם.*מושל גדול: princeps. מפני שהן ממנים זה למעלה מזה, שנאמר: (קהלת ה,ז) "כי גבה מעל גבה שמר, וגבהים עליהם." שמא דרכיך כדרכיהם? (דברים ג,כד) "אשר מי אל בשמים ובארץ, אשר יעשה כמעשיך", במצרים, "וכגבורתך", על הים. "כמעשיך", על הים, "וכגבורתך", בנחלי ארנון. "אשר מי אל בשמים ובארץ, אשר יעשה כמעשיך וכגבורתך."(דברים ג,כה) "אעברה נא", ואין "נא" אלא לשון בקשה; "ואראה את הארץ הטובה אשר בעבר הירדן, ההר הטוב הזה והלבנן." "הטובה", זו ארץ ישראל; "ההר", זה הר המור; "והלבנן", זה בית המקדש, שנאמר: (זכריה יא,א) "פתח לבנון דלתיך ותאכל אש בארזיך." ואומר: (ישעיה י,לד) "והלבנון באדיר יפול."(דברים ג,כו) "ויתעבר יי בי למענכם". רבי לעזר ברבי שמעון אומר: "בי", דבר קשה, מה שאי אפשר לבשר ודם לומר כן. שמא תאמרו בגיני היה הדבר? תלמד לומר "למענכם", הא בגינכם, לא בגיני: אתם גרמתם לי שלא אכנס לארץ ישראל!(דברים ג,כו) "ויאמר יי אלי: רב לך!" אמר לו: דייך העולם הבא!ועדין היה עומד ומבקש כל אותן בקשות. אמר משה לפני המקום: רבוני! הואיל ונגזרה גזרה שלא אכנס לה מלך, לכך נאמר: (במדבר כ,יב) "לכן לא תביאו את הקהל הזה", כמלך, אכנס לה כהדיוט! אמר לו: אין המלך נכנס כהדיוט!ועדין היה עומד ומבקש כל אותן בקשות. אמר משה לפני המקום: רבוני! הואיל ונגזרה גזרה שלא אכנס לה לא מלך ולא הדיוט, אכנס לה במחלה*מחלה שלקסריון: מערת הבניאס לרגלי החרמון. שלקסריון*קסריון.Caesarea Philippi: עיר ליד הבניאס. שהיא מתחת לפניס! אמר לו: (דברים לב,נב) "ושמה לא תבוא."ועדין היה עומד ומבקש כל אותן בקשות. אמר משה לפני המקום: רבוני! הואיל ונגזרה גזרה שלא אכנס לה לא מלך ולא הדיוט, ולא במחלה שלקסריון שמתחת לפמיס, מעתה, עצמותי יעברו את הירדן! אמר לו: (דברים ג,כז) "כי לא תעבר את הירדן הזה."רבי שמעון בן יוחי אומר: אינו צריך! והלא כבר נאמר: (דברים ד,כב) "כי אנכי מת בארץ הזאת, אינני עבר את הירדן"? וכי אפשר למת לעבר? אלא שאמר לו: משה! אף עצמותיך לא יעברו את הירדן!רבי חנניה בן אדי אומר: משה היה בוכה על עצמו, שנאמר: (דברים יא,לא) "כי אתם עברים את הירדן", אתם עוברים, ואני איני עובר!אחרים אומרים: היה משה מטה על רגליו שלאלעזר ואומר לו: אלעזר בן אחי! בקש עלי רחמים, כשם שבקשתי על אהרן אביך! שנאמר: (דברים ט,כ) "ובאהרן התאנף יי מאד להשמידו, ואתפלל גם בעד אהרן". אמר לפניו: רבונו שלעולם! אם כן, אראנה במראית העין! אמר לו: (דברים ג,כו-כז) "בדבר הזה, עלה ראש הפסגה!"רבי חנניה בן עקביא אומר: חביבה היא ראיתו שלאברהם אבינו יותר מראיתו שלמשה, שבאברהם, לא לבטוהו, ובמשה לבטוהו.*לבטוהו: הטריחוהו. באברהם מה הוא אומר? (בראשית יג,יד) "שא נא עיניך וראה מן המקום אשר אתה שם, צפנה ונגבה וקדמה וימה." ובמשה מה הוא אומר? (דברים ג,כז) "עלה ראש הפסגה, ושא עיניך ימה וצפנה ותימנה ומזרחה, וראה בעיניך!" עלה, הבט וראה!ומנין לכל הבקשות שבקש משה לראות, הראהו? שנאמר: (דברים לד,א) "ויראהו יי את כל הארץ, את הגלעד עד דן." "את כל הארץ", זו ארץ ישראל. בקש לראות בית המקדש, והראהו, שנאמר: "את הגלעד", ואין גלעד אלא בית המקדש, שנאמר: (ירמיה כב,ו) "גלעד אתה לי ראש הלבנון".ומנין שהראהו שמשון בן מנוח? שנאמר "עד דן." ולהלן הוא אומר: (שופטים יג,ב) "ויהי איש אחד מצרעה ממשפחת הדני, ושמו מנוח".דבר אחר: (דברים לד,א) "עד דן." עדין לא באו שבטים לארץ, ולא נתחלקה ארץ ישראל לישראל, ומה תלמוד לומר "עד דן"? אלא שאמר לו לאברהם: שנים עשר שבטים עתידין לצאת מחלציך, וזה חלקו שלאחד מהן.כיוצא בו: (בראשית יד,יד) "וירדף עד דן." עדין לא באו שבטים לארץ, ולא נתחלקה ארץ ישראל לישראל, ומה תלמוד לומר "עד דן"? אלא שאמר לו לאברהם אבינו: במקום הזה עתידין בניך לעבד עבודה זרה, ותשש כחו מעליו.ומנין שהראהו ברק בן אבינעם? שנאמר (דברים לד,ב) "ואת כל נפתלי". ולהלן הוא אומר: (שופטים ד,ו) "ותשלח ותקרא לברק בן אבינעם מקדש נפתלי".ומנין שהראהו יהושע במלכותו? שנאמר (דברים לד,ב) "ואת ארץ אפרים". ולהלן הוא אומר: (במדבר יג,י) "למטה אפרים, הושע בן נון."ומנין שהראהו גדעון בן יואש? שנאמר (דברים לד,ב) "ומנשה". ולהלן הוא אומר: (שופטים י,טו) "הנה אלפי הדל במנשה".ומנין שהראהו דוד במלכותו? שנאמר (דברים לד,ב) "ואת כל ארץ יהודה". ולהלן הוא אומר: (דברי הימים א כח,ד) "ויבחר יי אלהי ישראל בי מכל בית אבי, להיות למלך על ישראל לעולם, כי ביהודה בחר לנגיד".ומנין שהראהו את המערב כלו? שנאמר (דברים לד,ב) "עד הים האחרון."ומנין שהראהו קברי אבות? שנאמר (דברים לד,ג) "ואת הנגב". ומנין למדנו על קברי אבות שהן בנגב? שנאמר: (במדבר יג,כד) "ויעלו בנגב ויבא עד חברון".ומנין שהראהו מהפכת סדם ועמרה? שנאמר (דברים לד,ג) "ואת הככר". ולהלן הוא אומר: (בראשית יט,כה) "ויהפך את הערים האל ואת כל הככר".ומנין שהראהו גוג וכל המונו? שנאמר (דברים לד,ג) "בקעת ירחו". ולמדנו שעתידין גוג וכל המונו לעלות ולנפל בבקעת יריחו.דבר אחר: (דברים לד,ג) "בקעת ירחו", והלא ההדיוט רואה בקעת יריחו? אלא מה בקעה זו מישבת, שדה מלאה חטים כל שהוא, שדה מלאה שעורים כל שהוא, כך הראהו כל ארץ ישראל כבקעת יריחו.*כבקעת יריחו: באותה מידה של פירוט, כל שדה קטנה.ומנין שהראהו לדבורה? שנאמר (דברים לד,ג) "עיר התמרים". ולהלן הוא אומר: (שופטים ד,ה) "והיא יושבת תחת תמר דבורה".ומנין שהראהו אשתו שללוט? שנאמר (דברים לד,ג) "עד צער." ולהלן הוא אומר: (בראשית יט,כג) "השמש יצא על הארץ ולוט בא צערה."יעקב, נתן לו רמז, ולא חש, שנאמר: (בראשית כח,טו) "והנה אנכי עמך ושמרתיך בכל אשר תלך, והשבתיך אל האדמה הזאת, כי לא אעזבך עד אשר אם עשיתי את אשר דברתי לך." ובסוף היה ירא ופחד, שנאמר: (בראשית לב,י) "ויירא יעקב מאד ויצר לו". אדם שהבטיחו המקום, היה פחד? אלא שאמר אבינו יעקב: אוי לי! שמא יגרם החטא?דוד, נתן לו רמז וחש, שנאמר: (שמואל א יז,לו) "גם את הארי, גם הדב הכה עבדך, והיה הפלשתי הערל הזה כאחד מהם, כי חרף מערכת אלהים חיים." אמר דוד: וכי מה אני ספון שהכיתי חיות רעות אלו?*ספון: מכובד. אלא שמא עתיד דבר לארע את ישראל, והן עתידין להנצל על ידי!מרדכי, נתן לו רמז וחש, שנאמר: (אסתר ב,יא) "ובכל יום ויום, מרדכי מתהלך לפני חצר בית הנשים, לדעת את שלום אסתר ומה יעשה בה." אלא אמר מרדכי: וכי אפשר חסידה זו תנשא לרשע הזה ערל? אלא שמא דבר עתיד לארע את ישראל, והן עתידין להנצל על ידיה."כי מחה אמחה את זכר עמלק". "מחה", בעולם הזה, "אמחה", לעולם הבא. "זכר", זה המן, "עמלק", כשמועו. דבר אחר: (שמות יז,יד) "מחה", לו ולכל תולדותיו, "אמחה", לו ולכל משפחתו. דברי רבי יהושע.רבי אלעזר המודעי אומר: "זכר", זה אגג, "עמלק", כשמועו. "מחה", לו ולכל דורותיו, "אמחה", לו ולכל הדור ההוא."מתחת השמים." שלא יהיה נין ונכד לעמלק תחת מפרס כל השמים.שלא יהו אומרין: גמל זה שלעמלק, דקל זה שלעמלק, רחל זו שלעמלק, תלמד לומר "מתחת השמים." שלא יהיה נין ונכד לעמלק תחת מפרס כל השמים.*תחת מפרס כל השמים: בכל שטח הארץ שמעליו פרוסים השמים.רבי יהושע אומר: וכשבא עמלק להזיק את ישראל מתחת כנפי אביהם שבשמים, אמר משה לפני המקום: רבוני! רשע זה בא לאבד את בניך מתחת כנפיך! ספר תורה שנתת להם, מי יקרא בו?רבי לעזר המודעי אומר: וכשבא עמלק להזיק את ישראל, אמר משה לפני המקום: רבוני! בניך, שאת עתיד לפזרן בארבע רוחות השמים, שנאמר: (זכריה ב,י) "כי כארבע רוחות השמים פרשתי אתכם, נאם יי." רשע זה בא לכלם מתחת כנפיך! ספר תורה שנתת להם, מי יקרא בו?רבי אליעזר אומר: אימתי יאבד שמם שלאלו? בשעה שתעקר עבודה זרה היא ועובדיה, ויהא המקום יחידי בעולם, ותהי מלכותו קימת לעולם ולעולמי עולמים, באותה שעה, (זכריה יד,ג) "ויצא יי ונלחם בגוים ההם כיום הלחמו ביום קרב." ואומר: (זכריה יד,ט) "והיה יי למלך על כל הארץ, ביום ההוא יהיה יי אחד ושמו אחד."וכן הוא אומר: (איכה ג,סו) "תרדף באף ותשמידם מתחת שמי יי."רבי נתן אומר: לא בא המן אלא זכר לדורות, שנאמר: (אסתר ט,כח) "וימי הפורים האלה לא יעברו מתוך היהודים, וזכרם לא יסוף מזרעם."*יסוף: ייגמר.(שמות יז,טו) "ויבן משה מזבח ויקרא שמו יי נסי." רבי יהושע אומר: משה קראו "נסי", שנאמר: "ויבן משה מזבח ויקרא שמו יי נסי." רבי אלעזר המודעי אומר: המקום קראו "נסי", שנאמר "יי נסי." אמר משה: הנס הזה שעשה המקום, בגינו עשאו!*בגינו: בשבילו, בגללו.וכן את מוצא, שכל זמן שישראל בנס, כביכל הנס לפניו, שנאמר "יי נסי." צרה לישראל, צרה לפניו, שנאמר: (ישעיה סג,ט) "בכל צרתם לו צר". שמחה לישראל, שמחה לפניו, שנאמר: (שמואל א ב,א) "כי שמחתי בישועתך."...(שמות יז,טז) "ויאמר, כי יד על כס יה! מלחמה ליי בעמלק מדר דר."  רבי יהושע אומר: לכשישב המלך על כסא שליה, באותה שעה, "מלחמה ליי בעמלק".רבי אלעזר המודעי אומר: נשבע המקום בכסא, אם מניח אני נין ונכד לעמלק תחת כל השמים!שלא יהו אומרין: גמל זה, שלעמלק, דקל זה שלעמלק, רחל זו שלעמלק, תלמד לומר "מתחת השמים." שלא יהיה נין ונכד לעמלק תחת מפרס כל השמים.רבי אליעזר אומר: נשבע המקום בכסא, אם יבא אחד מכל אמות העולם להתגיר, יקבלו אותו ישראל, ומביתו שלעמלק לא יקבלו אותו, שנאמר: (שמואל ב א,יג) "ויאמר דוד אל הנער המגיד לו: אי מזה אתה? ויאמר: בן איש גר עמלקי אנכי." ונזכר דוד באותה שעה מה שנאמר למשה: אם יבא אחד מכל אמות העולם להתגיר, יקבלו אותו ישראל; ומביתו שלעמלק, אל יקבלו אותו, שנאמר: (שמואל ב א,טז) "ויאמר אליו דוד: דמך על ראשך, כי פיך ענה בך"."מדר דר." רבי יהושע אומר: "מדר", חיי העולם הזה, "דר", חיי העולם הבא. רבי לעזר המודעי אומר: מדורו שלמשה ומדורו שלשמואל. רבי אליעזר אומר: מדורו שלמשיח שהם שלשה דורות. ומנין לדורו שלמשיח, שהן שלשה דורות? שנאמר: (תהלים עב,ה) "ייראוך עם שמש, ולפני ירח דור דורים."(שמות יח,א) ["וישמע יתרו כהן מדין חתן משה את כל אשר עשה אלהים למשה ולישראל עמו כי הוציא יי את ישראל ממצרים."] "וישמע יתרו". מה שמועה שמע ובא? רבי יהושע אומר: בשעה שנתנה תורה לישראל, זעו כל מלכי תבל בהיכליהם, שנאמר: (תהלים כט,ט) "ובהיכלו, כלו אמר כבוד." באותה שעה, נתכנסו כל אמות העולם, ובאו אצל בלעם. אמרו לו: בלעם! שמא המקום עושה לנו כמו שעשה לדור המבול? שנאמר: (תהלים כט,י) "יי למבול ישב, וישב יי מלך לעולם". אמר להם: שוטים שבעולם! כבר נשבע המקום שאינו מביא מבול לעולם, שנאמר: (ישעיה נד,ט) "כי מי נח זאת לי, אשר נשבעתי מעבר מי נח עוד על הארץ". אמרו לו: מבול שלמים אינו מביא, אבל מבול שלאש מביא! אמר להם: אינו מביא לא מבול שלמים ולא מבול שלאש, אלא תורה נותן לעמו, שנאמר: (תהלים כט,יא) "יי עז לעמו יתן". כיון ששמעו מפיו הדבר הזה, פנו כלם והלכו להם איש איש למקומו.רבי אלעזר המודעי אומר: קריעת ים סוף שמע ובא, שבשעה שנקרע ים סוף לישראל, שמעו מסוף העולם ועד סופו, שנאמר: (יהושע ה,א) "ויהי כשמע כל מלכי האמרי", וכן רחב אומרת לשלוחי יהושע: (יהושע ב,י-יא) "כי שמענו את אשר הוביש יי את מי ים סוף מפניכם בצאתכם ממצרים, ואשר עשיתם לשני מלכי האמרי אשר בעבר הירדן, לסיחן ולעוג, אשר החרמתם אותם. ונשמע, וימס לבבנו, ולא קמה עוד רוח באיש מפניכם".אמרו: בת עשר שנים הית, כשיצאו ישראל ממצרים, וכל אותן ארבעים שנה שהיו ישראל במדבר, זנתה. לסוף חמשים שנה, נתגירה, והיא אומרת לפני הקדש: רבונו שלעולם! בשלשה דברים חטאתי, ובשלשה ימחל לי: בחבל, בחלון, ובחומה, שנאמר: (יהושע ב,טו) "ותורדם בחבל בעד החלון, כי ביתה בקיר החומה, ובחומה היא יושבת.""וישמע יתרו". שבעה שמות נקראו לו: יתר, יתרו, חבר, חבב, בן רעואל, פוטיאל, קני. יתר, שהותיר פרשה אחת בתורה. יתרו, שהותיר במעשים טובים. חבר, שנתחבר למקום. חבב, שהיה חביב למקום. בן רעואל, שהיה כרע למקום. פוטיאל, שנפטר מעבודה זרה. קני, שקנא לשמים, וקנה לו את התורה.דבר אחר: "וישמע יתרו". מתחלה לא היו קורין אותו אלא יתר, שנאמר: (שמות ד,יח) "וילך משה וישב אל יתר חתנו", וכשעשה מעשים טובים, הוסיפו לו אות אחת ונקרא יתרו.וכן את מוצא באברהם, שמתחלה לא היו קורין אותו אלא אברם, וכשעשה מעשים טובים, הוסיפו לו אות אחת ונקרא אברהם.וכן את מוצא בשרה, שמתחלה היו קורין אותה שרי, וכשעשתה מעשים טובים, הוסיפו לה אות אחת, ונקראת שרה.וכן את מוצא ביהושע, שמתחלה היו קורין אותו הושע, וכשעשה מעשים טובים, הוסיפו לו אות אחת ונקרא יהושע, שנאמר: (במדבר יג,טו) "ויקרא משה להושע בן נון יהושע."ויש שמנעו מהן. יש לך ללמד מעפרון, שמתחלה היו קורין אותו עפרון, וכשנשקל דמה שלארץ ישראל מיד אברהם, מנעו ממנו אות אחת, שנאמר: (בראשית כג,טז) "וישמע אברהם אל עפרון, וישקל אברהם לעפרן את הכסף".וכן את מוצא ביונדב, שמתחלה היו קורין אותו יהונדב, וכשבא לאותו מעשה, מנעו ממנו אות אחת ונקרא יונדב, שנאמר: (דברי הימים ב כ,לז) "כהתחברך עם אחזיהו, פרץ יי את מעשיך". מכן אמרו חכמים: אל יתחבר אדם לרשע, אפלו לקרבו לתורה."כהן מדין". רבי יהושע אומר: כמר היה. כענין שנאמר: (שופטים יח,ל) "ויהונתן בן גרשם בן מנשה הוא ובניו היו כהנים לשבט הדני, עד יום גלות הארץ." רבי אלעזר המודעי אומר: שר היה. כענין שנאמר: (שמואל ב ח,יח) "ובני דוד כהנים היו.""חתן משה". מתחלה היה משה מתכבד בחמיו, שנאמר: (שמות ד,יח) "וילך משה וישב אל יתר חתנו". עכשו חמיו מתכבד בו: אמרו לו: מה טיבך? אמר להם: אני חותן משה!"את כל אשר עשה אלהים למשה ולישראל עמו", שקול משה כישראל, וישראל כמשה. שקול הרב כתלמיד, ושקול התלמיד כנגד הרב."כי הוציא יי את ישראל ממצרים." מגיד ששקולה יציאת מצרים, כנגד כל נסים וגבורות שעשה הקדש ברוך הוא לישראל.(שמות יח,ב) "ויקח יתרו חתן משה את צפרה אשת משה, אחר שלוחיה."  רבי יהושע אומר: מאחר שנפטרה ממנו בגט.*מאחר שנפטרה ממנו: אחרי שנפרדה ממנו. נאמר כן 'שלוח' ונאמר להלן 'שלוח'. מה שלוח האמור להלן, גט, אף שלוח האמור כן גט.רבי אלעזר המודעי אומר: מאחר שפטרה ממנו במאמר.*מאחר שפטרה ממנו במאמר: אחרי שגירש אותה באמירה ולא בגט. שבשעה שאמר המקום למשה: לך והוצא את עמי בני ישראל ממצרים! שנאמר: (שמות ג,י) "ועתה לכה ואשלחך אל פרעה", בא ונטל אשתו ושני בניו, שנאמר: (שמות ד,כ) "ויקח משה את אשתו ואת בניו, וירכבם על החמר, וישב ארצה מצרים". באותה שעה נאמר לאהרן: (שמות ד,כז) "לך לקראת משה המדברה! וילך ויפגשהו בהר האלהים, וישק לו." יצא לקראת משה וחבקו ונשקו. אמר לו: אחי משה! היכן היית כל השנים הללו? אמר לו: במדין. אמר לו: ומה טף ונשים אלו עמך? אמר לו: אשתי ובני. אמר לו: ולהיכן את מוליכן? אמר לו: למצרים. אמר לו: על הראשונים אנו מצטערין, ועכשו הבאת עלינו את האחרונים! באותה שעה אמר לה משה: לכי לבית אביך! ובאותה שעה הלכה לבית אביה, ונטלה שני בניה והלכה לה. לכך נאמר "אחר שלוחיה."(שמות יח,ג) "ואת שני בניה, אשר שם האחד גרשם, כי אמר: גר הייתי בארץ נכריה." "נכריה." רבי יהושע אומר: ארץ נכריה היתה לו ודי.רבי אלעזר המודעי אומר: "בארץ נכריה", נכר יה. אמר משה: הואיל וכל העולם כלו עובד עבודה זרה, למי אני אעבד? למי שאמר והיה העולם. שבשעה שאמר משה ליתרו: תנה לי את צפרה בתך לאשה! אמר לו יתרו: קבל עליך דבר אחד שאני אומר לך, ואני נותנה לך לאשה! אמר לו: מהו? אמר לו: בן שיהיה לך תחלה, יהיה לעבודה זרה, ומכן ואילך לשם שמים. וקבל עליו. אמר לו: השבע לי! ונשבע לו, שנאמר (שמות ב,כא) "ויואל משה", אין אלה אלא לשון שבועה, שנאמר: (שמואל א יד,כד) "ויאל שאול את העם לאמר: ארור האיש אשר יאכל לחם עד הערב, ונקמתי מאיבי, ולא טעם כל העם לחם." וכן (מלכים ב ה,כג) "ויאמר נעמן: הואל קח ככרים!" לפיכך הקדים המלאך להרג את משה. מיד, (שמות ד,כה) "ותקח צפרה צר, ותכרת את ערלת בנה, ותגע לרגליו, ותאמר: כי חתן דמים אתה לי. וירף ממנו, אז אמרה: חתן דמים למולת."*למולת: על דבר המילה.רבי אלעזר בן עזריה אומר: מאוסה ערלה, שנתגנו בה רשעים, שנאמר: (ירמיה ט,כה) "כי כל הגוים ערלים, וכל בית ישראל ערלי לב."רבי ישמעאל אומר: גדולה מילה, ששלש עשרה בריתות נכרתו עליה!רבי יוסה הגלילי אומר: גדולה מילה, שדוחה את השבת החמורה, שחיבין עליה כרת!רבי יהושע בן קרחה אומר: גדולה מילה, שלא נתלה למשה עליה מלא שעה!רבי נחמיה אומר: גדולה מילה, שדוחה את הנגעים!רבי אומר: גדולה מילה, שכל זכיותיו שלמשה לא עמדו לו בשעת דחקו! כשאמר לו המקום: (שמות ג,י) לך, "הוצא את עמי בני ישראל ממצרים!" ועל שנתעצל במילה שעה אחת, בקש המלאך להרגו, שנאמר: (שמות ד,כד) "ויהי בדרך במלון, ויפגשהו יי ויבקש המיתו".רבי יוסה אומר: חס ושלום לאותו צדיק שנתעצל במילה שעה אחת! אלא ימול ויצא, הרי סכנת נפשות! ישהה וימול, המקום אמר לו: לך, הוצא את עמי בני ישראל ממצרים! אלא על שנתרשל בלינה קדם למילה, לכך בקש המלאך להרגו, שנאמר: (שמות ד,כד) "ויהי בדרך במלון ויפגשהו יי ויבקש המיתו." רבן שמעון בן גמליאל אומר: לא בקש המלאך להרג אלא לתינוק, שנאמר: (שמות ד,כה) "כי חתן דמים אתה לי." אמרת, צא וראה! מי קרוי חתן? משה או התינוק? הוי אומר התינוק.(שמות יח,ד) "ושם האחד אליעזר, כי אלהי אבי בעזרי, ויצלני מחרב פרעה."  רבי יהושע אומר: אימתי הצילו המקום? בשעה שאמר לו דתן: (שמות ב,יד) "מי שמך לאיש שר ושפט עלינו? הלהרגני אתה אמר כאשר הרגת את המצרי? ויירא משה ויאמר: אכן נודע הדבר. וישמע פרעה את הדבר הזה". אמר: תפשו את משה והעלוהו לבימה וכפתוהו, והניחו את הסיף על צוארו. ירד מלאך ונדמה להם כדמותו שלמשה. תפסו את המלאך, והניחו את משה.רבי אליעזר אומר: בני אדם שתפשו את משה, עשאן המקום אלמין, עשאן חרשין, עשאן סומים. והיו אומרים לאלמין: היכן הוא משה? ולא היו מדברין. ולחרשין, ולא היו שומעין, ולסומין, ולא היו רואין. כענין שנאמר: (שמות ד,יא) "ויאמר יי אליו: מי שם פה לאדם, או מי ישום אלם, או חרש, או פקח, או עור? הלא אנכי יי?" לכך נאמר: (שמות יח,ד) "כי אלהי אבי בעזרי".(שמות יח,ה) ["ויבא יתרו חתן משה ובניו ואשתו אל משה, אל המדבר אשר הוא חנה שם הר האלהים."] "ויבא יתרו חתן משה ובניו ואשתו". והלא כבר נאמר: (שמות יח,ו) "ואשתך ושני בניה עמה"? שומע אני, שהיו בניה ממקום אחר! לכך נאמר "ובניו ואשתו אל משה", בניו שלמשה היו ולא בניה ממקום אחר."אל המדבר". הרי הכתוב מתמיה עליו, שהיה שרוי בתוך כבודו שלעולם,*כבודו שלעולם: בחצר פרעה. ובקש לצאת למדבר ציה ותהו שאין בו כלום. לכך נאמר "אל המדבר".(שמות יח,ו) "ויאמר אל משה: אני חתנך יתרו בא אליך, ואשתך ושני בניה עמה." רבי יהושע אומר: כתב לו באגרת.רבי אלעזר המודעי אומר: שלח לו ביד שליח ואמר לו: עשה בגיני!*בגיני: בשבילי. ואם אין אתה עושה בגיני, עשה בגין אשתך! ואם אין אתה עושה בגין אשתך, עשה בגין בניך!" לכך נאמר: "ויאמר אל משה: אני חתנך יתרו בא אליך, ואשתך ושני בניה עמה."רבי אליעזר אומר: נאמר למשה "אני". אני הוא שאמרתי והיה העולם, אני הוא המקרב ולא המרחק, שנאמר: (ירמיה כג,כג) "האלהי מקרב אני, נאם יי ולא אלהי מרחק." אני שקרבתי את יתרו ולא רחקתיו, ואף אתה, כשיבא אדם אצלך להתגיר, ואינו בא אלא לשם שמים, אף אתה, קרבהו ולא תרחיקהו! מכן את למד, שיהי אדם דוחה בשמאל, ומקרב בימין, ולא כשם שעשה אלישע לגחזי, שדחפו לעולם.(שמות יח,ז) ["ויצא משה לקראת חתנו, וישתחו, וישק לו, וישאלו איש לרעהו לשלום, ויבאו האהלה."] "ויצא משה לקראת חתנו". אמרו: יצא משה, אהרן, נדב ואביהוא, ושבעים מזקני ישראל, וישראל. ויש אומרים: אף שכינה יצאת עמהם."וישתחו וישק לו". איני יודע מי השתחוה למי, או מי נשק למי. כשהוא אומר: "וישאלו איש לרעהו לשלום", מי קרוי איש? הלא משה! שנאמר (במדבר יב,ג) "והאיש משה ענו מאד". הוי אומר, לא השתחוה ולא נשק אלא משה לחמיו. מכן למדנו, שיהי האדם נוהג בכבוד חמיו. "ויבאו האהלה", זה בית המדרש;(שמות יח,ח) "ויספר משה לחתנו את כל אשר עשה יי לפרעה ולמצרים על אודת ישראל, את כל התלאה אשר מצאתם בדרך, ויצלם יי." "ויספר משה לחתנו", למשכו ולקרבו לתורה; "את כל אשר עשה יי לפרעה ולמצרים על אודת ישראל", שתודה בעמי בישראל;*שתודה ע' הורוביץ, יט.ג., טו.; כהנא המכילתות מבוא הערה יט. בשוחר טוב: כדי שיודה לישועתן של ישראל. "את כל התלאה", במצרים, "אשר מצאתם", על הים, "בדרך", זו מלחמת עמלק, "ויצלם יי", הצילם המקום מכלם.(שמות יח,ט) "ויחד יתרו על כל הטובה אשר עשה יי לישראל, *ויחד: שמח. אשר הצילו מיד מצרים."  רבי יהושע אומר: בטובת המן הכתוב מדבר. אמרו לו: המן הזה שנתן לנו המקום, אנו טועמין בו טעם הפת, טעם בשר, טעם דגים, טעם חגבים, טעם כל המטעמים שבעולם, שנאמר: "טובה", "הטובה", "כל הטובה", "על כל הטובה".רבי אלעזר המודעי אומר: בטובת הבאר הכתוב מדבר. אמרו לו: הבאר הזו שנתן לנו המקום, אנו טועמין בו טעם יין ישן, טעם יין חדש, טעם חלב, טעם דבש, טעם כל הממתקים שבעולם, שנאמר: "טובה", "הטובה", "כל הטובה", "על כל הטובה".רבי אליעזר אומר: בטובת ארץ ישראל הכתוב מדבר. אמרו לו: עתיד המקום לתן לנו שש מדות טובות: ארץ ישראל, והעולם הבא, ועולם חדש, ומלכות בית דוד, כהנה, ולויה. לכך נאמר: "טובה", "הטובה", "כל הטובה", "על כל הטובה". מיד פתח ואמר (שמות יח,י) "ברוך יי!"(שמות יח,י) "ויאמר יתרו: ברוך יי, אשר הציל אתכם מיד מצרים ומיד פרעה, אשר הציל את העם מתחת יד מצרים."  אמר רבי פפיס: בגנות ישראל הכתוב מדבר, שהרי יש שם ששים רבוא בני אדם, ולא עמד אחד מהם וברך למקום, עד שבא יתרו וברך למקום, שנאמר: "ויאמר יתרו: ברוך יי!""ומיד פרעה", מיד התנין הגדול, ההוא שנאמר בו: (יחזקאל כט,ג) "התנים הגדול הרבץ בתוך יאריו, אשר אמר: לי יארי, ואני עשיתני!" "מתחת יד מצרים." מתחת שעבוד ההוא שלמצרים.(שמות יח,יא) ["עתה ידעתי כי גדול יי מכל האלהים! כי בדבר אשר זדו עליהם."] "עתה ידעתי", עד עכשו לא הודה בדבר. "כי גדול יי". אמרו: מתחלה, לא היה עבד יכל לברח ממצרים, ועכשו הוציא ששים רבוא בני אדם ממצרים. לכך נאמר "כי גדול יי".ומה תלמד לומר "מכל האלהים"? אמרו: לא הניח יתרו עבודה זרה בכל העולם, שלא חזר עליה ועבדה, שנאמר "מכל האלהים". ונעמן הודה בדבר יותר ממנו, שנאמר: (מלכים ב ה,טו) "הנה נא ידעתי, כי אין אלהים בכל הארץ, כי אם בישראל". וכן רחב הזונה אומרת: (יהושע ב,יא) "יי אלהיכם, הוא אלהים בשמים ממעל, ועל הארץ מתחת.""כי בדבר אשר זדו עליהם." מכירו הייתי לשעבר, ועכשו ביותר, שנתגדל שמו בעולם, שבמחשבה שחשבו מצרים לאבד את ישראל, בו בדבר נפרע מהן המקום, שנאמר: "כי בדבר אשר זדו עליהם." (שמות יח,יב) ["ויקח יתרו חתן משה עלה וזבחים לאלהים, ויבא אהרן וכל זקני ישראל לאכל לחם עם חתן משה לפני האלהים."] "ויקח יתרו חתן משה עלה וזבחים לאלהים". הרי הכתוב מתמיה עליו: אדם שהוא עובד ומזבח, ומקטר, ומנסך, ומשתחוה לעבודה זרה שלו, עכשו הוא מביא עולה וזבחים ליי?"ויבא אהרן וכל זקני ישראל לאכל לחם עם חתן משה לפני האלהים." ומשה, להיכן הלך? והלא מתחלה יצא לקראתו, שנאמר: (שמות יח,ז) "ויצא משה לקראת חתנו", ועכשו להיכן הלך? מלמד שהיה עומד ומשמש. וממי למד? מאברהם אבינו.אמרו: הדבר הזה דרש רבי יצחק, שכשעשה רבן גמליאל סעודה לחכמים, היו כל החכמים יושבין מסבין אצלו. עמד רבן גמליאל ושמשן. אמרו: אינו בדין שישמשנו רבן גמליאל! אמר להן רבי יהושע: הניחו לו וישמש! מצינו גדול מרבן גמליאל ששמש את הבריות. אמרו לו: אי זה הוא? אמר להם: זה אברהם אבינו, גדול העולם, ששמש את מלאכי השרת, והיה סבור בהן שהן בני אדם ערביים, עובדי עבודה זרה. על אחת כמה וכמה שישמש את חכמים בני תורה!אמר להן רבי צדוק: הניחו לו שישמש! מצינו גדול מרבן גמליאל ומאברהם אבינו, ששמש את הבריות! אמרו לו: אי זה זה? אמר להן: הקדש ברוך הוא נותן לכל אחד ואחד צרכו, ולכל גויה וגויה כדי מחסורה.*גויה: גוף. ולא לבני אדם כשרים בלבד, אלא אף לבני אדם רשעים, ולבני אדם עובדי עבודה זרה! על אחת כמה וכמה רבן גמליאל, שישמש חכמים בני תורה!"ויבא אהרן וכל זקני ישראל לאכל לחם עם חתן משה לפני האלהים." ומה תלמוד לומר "לפני האלהים"? אלא מלמד, שכל המקבל פני חברו, כמקבל פני שכינה.(שמות יח,יג) ["ויהי ממחרת, וישב משה לשפט את העם, ויעמד העם על משה מן הבקר עד הערב."] "ויהי ממחרת", ממחרת יום הכפורים. "וישב משה לשפט את העם, ויעמד העם על משה מן הבקר עד הערב." היה משה דן את ישראל. והלא אין הדינין דנין אלא עד זמן הסעודה? ומה תלמד לומר "מן הבקר עד הערב"? אלא מלמד, שכל מי שהוא מוציא את הדין לאמתו, כאלו שותף במעשה בראשית, שנאמר כן: "מן הבקר עד הערב", ונאמר להלן: (בראשית א,ה) "ויהי ערב, ויהי בקר, יום אחד."(שמות יח,יד) "וירא חתן משה את כל אשר הוא עשה לעם, ויאמר: מה הדבר הזה אשר אתה עשה לעם? מדוע אתה יושב לבדך, וכל העם נצב עליך מן בקר עד ערב?" כמלך שהוא יושב והכל עומדין. אמר לו: כך את עושה להן לישראל? "מדוע אתה יושב לבדך, וכל העם נצב עליך מן בקר עד ערב?"(שמות יח,טו) "ויאמר משה לחתנו: כי יבא אלי העם לדרש אלהים." אמרו: הדבר הזה שאל יהודה איש כפר עכו את רבן גמליאל: מה ראה משה לומר "כי יבא אלי העם"? אמר לו: אם לאו, מה יאמר? אמר לו: יאמר 'כי יבא העם לדרש אלהים'! אמר לו: כשהוא אומר "לדרש אלהים", יפה אמר!(שמות יח,טז) ["כי יהיה להם דבר בא אלי, ושפטתי בין איש ובין רעהו, והודעתי את חקי האלהים ואת תורתיו."] "כי יהיה להם דבר בא אלי", בין טמאה לטהרה. "ושפטתי בין איש", זה הדין שאין בו פשרה. "ובין רעהו", זה הדין שיש בו פשרה. מגיד ששניהן נפטרין כרעים זה מזה."והודעתי את חקי האלהים ואת תורתיו." 'חקים', אלו מדרשות; 'והתורות', אלו ההוראות. דברי רבי יהושע.רבי אלעזר המודעי אומר: 'חקים', אלו עריות, שנאמר: (ויקרא יח,ל) "לבלתי עשות מחקות התועבת". 'והתורות', אלו ההוריות.(שמות יח,יז-יח) ["ויאמר חתן משה אליו: לא טוב הדבר אשר אתה עשה. נבל תבל, גם אתה, גם העם הזה אשר עמך, כי כבד ממך הדבר, לא תוכל עשהו לבדך."] "ויאמר חתן משה אליו: לא טוב הדבר אשר אתה עשה. נבל תבל". רבי יהושע אומר: יחללו*יחללו: יפגעו בכבודך. אותך וינשרו*ינשרו: יעשו שאם משווים אותך לעץ, העלים שלך ינשרו. אותך. רבי אלעזר המודעי אומר: ינבלו*ינבלו: יבזו אותך. אותך ויקנתרו*יקנתרו: ירגיזו אותך. אותך, כתאנה זו שעליה נובלות, שנאמר: (ישעיה לד,ד) "כנבל עלה מגפן, וכנבלת מתאנה." "גם אתה, גם העם הזה אשר עמך". "אתה", זה משה, "גם", זה אהרן, "העם הזה אשר עמך", אלו שבעים זקנים. כדברי רבי יהושע.רבי אלעזר המודעי אומר: "אתה", זה משה, "גם", זה אהרן "גם", זה נדב ואביהוא, "העם הזה אשר עמך", אלו שבעים זקנים."כי כבד ממך הדבר, לא תוכל עשהו לבדך." אמר לו: הסתכל בקורה זו! כשהיא לחה, שנים שלשה נכנסין תחתיה, ואין יכלין לעמד בה; ארבעה חמשה נכנסין תחתיה, יכלין לעמד בה. "כי כבד ממך הדבר, לא תוכל עשהו לבדך."(שמות יח,יט) ["עתה שמע בקלי, איעצך, ויהי אלהים עמך! היה אתה לעם מול האלהים, והבאת אתה את הדברים אל האלהים."] "עתה שמע בקלי איעצך, ויהי אלהים עמך", צא והמלך בגבורה! "היה אתה לעם מול האלהים", היה להם ככלי מלא דברות! "והבאת אתה את הדברים אל האלהים", דברין שאת שומע, תביא ותרצה בהן.(שמות יח,כ) "והזהרתה אתהם את החקים ואת התורת, והודעת להם את הדרך ילכו בה, ואת המעשה אשר יעשון." "החקים", אלו המדרשות; "ואת התורת", אלו ההוריות.*הוריות: הוראות בית הדין. כדברי רבי יהושע.רבי אלעזר המודעי אומר: "החקים", אלו עריות, שנאמר: (ויקרא יח,ל) "לבלתי עשות מחקות התועבת". "ואת התורת", אלו ההוראות."והודעת להם את הדרך ילכו בה", זה תלמוד תורה; "ואת המעשה אשר יעשון", זה מעשין טובין. כדברי רבי יהושע.רבי אלעזר המודעי אומר: "והודעת להם", הודע להם חייהן! "את הדרך", זו בקור חולים; "ילכו", זו קבורת מתים; "בה", זו גמילות חסדים; "ואת המעשה", זו שורת הדין; "אשר יעשון", זו לפנים משורת הדין.(שמות יח,כא) ["ואתה תחזה מכל העם אנשי חיל יראי אלהים, אנשי אמת, שנאי בצע, ושמת עלהם שרי אלפים, שרי מאות, שרי חמשים ושרי עשרת."] "ואתה תחזה מכל העם אנשי חיל", אתה תחזה להם בנבואה; "אנשי חיל", אלו עשירין ובעלי ממון; "יראי אלהים", אלו שהן יראין מן המקום בדין; "אנשי אמת", אלו בעלי אבטחה; "שנאי בצע", אלו שהן שונאין לקבל שחד בדין; כדברי רבי יהושע.רבי אלעזר המודעי אומר: "ואתה תחזה מכל העם", אתה תחזה להם בספוקלריא,*אספקלריא: specularia: כמראה; אבן שקופה; נבואה. כמחזית זו שחוזין בה המלכים;*מחזית. מראה. "אנשי חיל", אלו בעלי אבטחה; "יראי אלהים", אלו שהן עושין פשרה בדין; "אנשי אמת", כגון רבי חנינה בן דוסה וחבריו; "שנאי בצע", אלו שהן שונאים ממון עצמן, ואם ממון עצמן שונאין, קל וחמר ממון חבריהן."ושמת עלהם שרי אלפים", שש מאות; "שרי מאות", ששת אלפים; "שרי חמשים", שנים עשר אלף; "שרי עשרת", ששים אלף; נמצאו כל שרי ישראל שבע רבוא ושמנת אלפים ושש מאות.(שמות יח,כב) ["ושפטו את העם בכל עת, והיה, כל הדבר הגדל יביאו אליך, וכל הדבר הקטן ישפטו הם, והקל מעליך ונשאו אתך."] "ושפטו את העם בכל עת". רבי יהושע אומר: בני אדם בטלין ממלאכתן יהיו דנין את העם בכל עת.רבי אלעזר המודעי אומר: בני אדם שהן בטלין ממלאכתן ועוסקים בדברי תורה יהיו דנין את העם בכל עת."והיה כל הדבר הגדל יביאו אליך, וכל הדבר הקטן, ישפטו הם". דברים גדולים, יביאו אליך, והדברים הקטנים, ישפטו הן. אתה אומר כן, או אינו אלא דברים שלבני אדם גדולים, יביאו אליך, ודברים שלבני אדם קטנים ישפטו הם? כשהוא אומר: (שמות יח,כו) "את הדבר הקשה יביאון אל משה", הא אינו מדבר בבני אדם, אלא בדברים הכתוב מדבר. "ונשאו אתך", "והקל מעליך".*סרס הכתוב.(שמות יח,כג) "אם את הדבר הזה תעשה, וצוך אלהים, ויכלת עמד, וגם כל העם הזה על מקמו יבא בשלום."  צא והמלך בגבורה! "וצוך אלהים, ויכלת עמד" אם מודה לך, "ויכלת עמד", ואם לאו, אי אתה יכל לעמד."וגם כל העם הזה על מקמו יבא בשלום." אהרן, נדב ואביהוא, ושבעים איש מזקני ישראל, "על מקמו יבא בשלום."(שמות יח,כד) "וישמע משה לקול חתנו, ויעש כל אשר אמר." "וישמע משה לקול חתנו", ודי; "ויעש כל אשר אמר", כל אשר אמר לו חותנו. דברי רבי יהושע.רבי אלעזר המודעי אומר: "וישמע משה לקול חתנו", ודי; "ויעש כל אשר אמר" לו האלהים.(שמות יח,כז) "וישלח משה את חתנו וילך לו אל ארצו."  רבי יהושע אומר: שלחו בכבודו שלעולם.*בכבודו שלעולם: לפי הכבוד הנהוג בעולם, נתן לו צידה לדרך וליווהו.רבי אלעזר המודעי אומר: נתן לו מתנות רבות, שמתוך תשובה שנתן לו אתה למד, שנאמר: (במדבר י,לא) "אל נא תעזב אתנו!" אמר לו: אתה נתת לנו עצה טובה ועצה יפה, והמקום הודה לדבריך, "אל נא תעזב אתנו!" אמר לו: כלום הנר מהנה אלא במקום החשך? וכי מה הנר מהנה בין חמה ולבנה? אתה משה חמה, ואהרן לבנה, מה יעשה הנר בין חמה ללבנה? אלא הרי אני הולך לארצי, ומגיר כל בני מדינתי, שאביאם לתלמוד תורה, ואקרבם תחת כנפי השכינה.יכל שהלך ולא עשה? תלמד לומר: (שופטים א,טז) "ובני קיני חתן משה עלו מעיר התמרים". ואומר: (שופטים א,טז) "וילך וישב את העם." ואין 'עם' אלא חכמה, שנאמר: (איוב יב,כ) "אמנם כי אתם עם, ועמכם תמות חכמה." אל תקרי "תמות" אלא 'תומת'! כל זמן שחכם מתקים, חכמתו מתקימת; מת חכם, אבדה חכמתו עמו.וכן מצינו, משמת רבי נתן, אבדה חכמתו עמו. הלכו וישבו להם אצל יושבי יעבץ. וכי יושבי יעבץ היו? והלא תלמידי יעבץ היו, שנאמר: (דברי הימים א ב,נה) "ומשפחות ספרים ישבי יעבץ, תרעתים, שמעתים, שוכתים, המה הקינים הבאים מחמת אבי בית רכב." "תרעתים", שהיו מתריעים ונענים; "שמעתים", ששמעו קול תרועת תורה בסיני; "שוכתים", שהיו יושבים בסכות, שנאמר: (ירמיה לה,י) "ונשב באהלים, ונשמע ונעש ככל אשר צונו יונדב אבינו."מעשה באחד שאמר: קרבן מבני שותה מים, ויצאת בת קול מקדשי הקדשים ואמרה: מי שקבל קרבנותיהם במדבר, הוא יקבל קרבנותיכם בשעה זו.רבי נתן אומר: גדולה הברית שנכרתה עם יונדב בן רכב, מהברית שנכרתה עם דוד, שהברית שנכרתה עם דוד, לא נכרתה אלא על תני, שנאמר: (תהלים קלב,יב) "אם ישמרו בניך בריתי", ואם לאו, (תהלים פט,לג) "ופקדתי בשבט פשעם", אבל הברית שנכרתה עם יונדב בן רכב, לא נכרתה עמו על תני, שנאמר: (ירמיה לה,יט) "לכן, כה אמר יי צבאות אלהי ישראל: לא יכרת איש ליונדב בן רכב עמד לפני כל הימים."שלשה דברים נתנו על תני: ארץ ישראל, ובית המקדש, ומלכות בית דוד. חוץ מספר תורה ובריתו שלאהרן, שלא נתנו על תני. ארץ ישראל מנין? שנאמר: (דברים יא,יז) "השמרו לכם פן יפתה לבבכם, וסרתם ועבדתם אלהים אחרים והשתחויתם להם. וחרה אף יי בכם". ובית המקדש מנין? שנאמר: (מלכים א ו,יב) "הבית הזה אשר אתה בנה, אם תלך בחקתי ואת משפטי תעשה, ושמרת את כל מצותי ללכת בהם, והקמתי את דברי אתך אשר דברתי אל דוד אביך." ואם לאו, (מלכים א ט,ח) "והבית הזה יהיה עליון, כל עבר עליו ישם ושרק".*ישם ושרק: ישתומם וישרוק כשיראה את חורבנו. ומלכות בית דוד מנין? תלמד לומר: (תהלים קלב,יב) "אם ישמרו בניך בריתי ועדתי זו אלמדם", ואם לאו, (תהלים פט,לג) "ופקדתי בשבט פשעם".ומנין לספר תורה שלא נתן על תני? שנאמר (דברים לג,ד) "תורה צוה לנו משה מורשה". ומנין לבריתו שלאהרן, שלא נתן על תני? שנאמר (במדבר יח,יט) "ברית מלח עולם הוא". ואומר: (במדבר כה,יג) "והיתה לו ולזרעו אחריו ברית כהנת עולם".ומנין לבני יונדב בן רכב, שהם מבני בניו שליתרו? שנאמר: (דברי הימים א ב,נה) "המה הקינים הבאים מחמת אבי בית רכב." הם בקשו את הרב, ויעבץ בקש חכמה, שנאמר: (דברי הימים א א,ד) "ויקרא יעבץ לאלהי ישראל לאמר: אם ברך תברכני, והרבית את גבולי, והיתה ידך עמי, ועשית מרעה לבלתי עצבי. ויבא אלהים את אשר שאל." "אם ברך תברכני", בתלמוד תורה; "והרבית את גבולי", בתלמידים; "והיתה ידך עמי", שלא אשכח את משנתי; "ועשית מרעה", שתעשה לי רעים כמותי; "לבלתי עצבי", שלא יעציבני יצר הרע מלעסק בדברי תורה; "ויבא אלהים את אשר שאל." נתן לו מה ששאל,לו נתן משאלותיו ולהם נתן מה ששאלו, שנאמר: (משלי כט,יג) "רש ואיש תככים נפגשו, מאיר עיני שניהם יי." ואומר: (משלי כב,ב) "עשיר ורש נפגשו, עשה כלם יי." הא כיצד? תלמיד ששמש את הרב, והרב רוצה להשנותו, "מאיר עיני שניהם יי", זה קונה חיי עולם, וזה קונה חיי עולם. אבל תלמיד ששמש את הרב, והרב אינו רוצה להשנותו, "עשה כלם יי", מי שעשה לזה חכם, סופו לעשותו טפש, מי שעשה לזה טפש, סופו לעשותו חכם.כיוצא בו אתה אומר בנותני צדקה. כיצד? עני שפשט ידו לבעל הבית, ובעל הבית רוצה לתן לו, "מאיר עיני שניהם יי",אבל עני שפשט ידו לבעל הבית, ובעל הבית אינו רוצה לתן לו, "עשה כלם יי": מי שעשה לזה עני, סופו לעשותו עשיר, ומי שעשה לזה עשיר, סופו לעשותו עני.רבי יהודה הנשיא אומר: הרי הוא אומר: (דברי הימים א א,ד) "ויקרא יעבץ לאלהי ישראל לאמר: אם ברך תברכני, והרבית את גבולי, והיתה ידך עמי, ועשית מרעה לבלתי עצבי.*ועשית מרעה: ועשית להצילני מרעה. ויבא אלהים את אשר שאל." "אם ברך תברכני", בפריה ורביה; "והרבית את גבולי", בבנים ובבנות; "והיתה ידך עמי", זה משא ומתן; "ועשית מרעה", חיים שנתת לי, שלא יהי בהן לא חלי מעים, לא מחוש עין, לא מחוש ראש;*מחוש: כאב. "לבלתי עצבי", הא אם אין את עושה לי כן, הרי אני יורד כבן סיסי לשאול. "ויבא אלהים את אשר שאל", נתן לו מה ששאל.רבי חנניה בן גמליאל אומר: למה נאמרו כל שעורים הללו? אלא בשנה השניה, בשעה שבקש משה להעמיד טכסיוטיסין על ישראל,*טכסיוטיס. taxeotes: סגן, עוזר פקיד. שנאמר: (במדבר ב,ב) "איש על דגלו באתת לבית אבתם". חסלת מסכתה דעמלק.(שמות יט,א) "בחדש השלישי לצאת בני ישראל מארץ מצרים, ביום הזה באו מדבר סיני."  מגיד שמונים חדשים ליציאת מצרים.אין לי אלא חדשים, שנים מנין? תלמד לומר: (במדבר א,א) "בשנה השנית לצאתם מארץ מצרים".אין לי אלא באותו הפרק, בפרק אחר מנין? תלמד לומר: (במדבר לג,לח) "בשנת הארבעים לצאת בני ישראל מארץ מצרים".כל אלו, עד שלא נכנסו ישראל לארץ. משנכנסו ישראל לארץ מנין? שנאמר: (מלכים א ו,א) "ויהי בשמונים שנה וארבע מאות שנה לצאת בני ישראל מארץ מצרים". כל אלו, עד שלא נבנה הבית. משנבנה הבית, מנין? שנאמר: (מלכים א ט,י) "ויהי מקצה עשרים שנה אשר בנה שלמה את שני הבתים, את בית יי ואת בית המלך." לא רצו למנות לבנינו, ימנו לחרבנו, שנאמר: (יחזקאל מ,א) "בעשרים וחמש שנה לגלותנו, בראש השנה בעשור לחדש, בארבע עשרה שנה אחר אשר הכתה העיר". לא רצו למנות לעצמם, ימנו לאחרים, שנאמר: (דניאל ב,א) "ובשנת שתים למלכות נבכדנצר, חלם נבכדנצר חלמות". ואומר: (חגי א,טו) "בששי בשנת שתים לדריוש המלך."וכן הוא אומר: (שיר השירים א,ה) "אם לא תדעי לך, היפה בנשים, צאי לך בעקבי הצאן, ורעי את גדיתיך על משכנות הרעים." ואומר: (דברים כח,מז-מח) "תחת אשר לא עבדת את יי אלהיך בשמחה ובטוב לבב מרב כל. ועבדת את איביך אשר ישלחנו יי בך, ברעב ובצמא ובעירם ובחסר כל".כבר היה רבן יוחנן בן זכי עולה לעמאוס,*עמאוס: עיר הלניסטית בקצה המזרחי של עמק איילון, Emmaus Nicopolis. וראה ריבה אחת,*ריבה: נערה, אשה צעירה. שהיא מלקטת שעורין מתחת רגלי הסוסים. אמר להם רבן יוחנן בן זכי לתלמידיו: ריבה זו, מה היא? אמרו לו: עברית היא. הסוס הזה, שלמי הוא? אמרו לו: שלפרש ערבי הוא. אמר להם רבי יוחנן לתלמידיו: כל ימי הייתי קורא הפסוק הזה, ולא הייתי יודע מה הוא: (שיר השירים א,ה) "אם לא תדעי לך היפה בנשים". לא רציתם לכם להשתעבד לשמים, הרי אתם משעבדים לפגומי גוים ערביים!*פגומי גוים: נוכרים בזויים. לא רציתם לשקל שקלי שמים בקע לגלגלת, הרי אתם משקלין חמשה עשר שקלין במלכות אויביכן!לא רציתם לתקן את הדרכים ואת הרחובות העולין לבית הבחירה, הרי אתם מתקנין את הבורגסין*בורגסין. purgos: מגדל שמירה. ואת הבורגנין העולין לכרכי מלכין!*בורגנין. purgion: עמדה מבוצרת.ואומר: (דברים כח,מז) "תחת אשר לא עבדת את יי אלהיך, ועבדת את איביך": "תחת אשר לא עבדת את יי אלהיך" באהבה, "ועבדת את איביך" בשנאה; "תחת אשר לא עבדת את יי אלהיך" בשבע, "ועבדת את איביך" ברעב; "תחת אשר לא עבדת את יי אלהיך" בשמחה, "ועבדת את איביך" באנחה; "תחת אשר לא עבדת את יי אלהיך" בממון, "ועבדת את איביך" בעניות; "תחת אשר לא עבדת את יי אלהיך" במלכות, "ועבדת את איביך" בעגמות; "תחת אשר לא עבדת את יי אלהיך" בטובה, "ועבדת את איביך" בצמא; "תחת אשר לא עבדת את יי אלהיך" בכסות, "ועבדת את איביך" בערום; "תחת אשר לא עבדת את יי אלהיך" "מרב כל", "ועבדת את איביך" "בחסר כל". דבר אחר: "ובחסר כל", שיהו חסרין תלמוד תורה וממון ודעה וחכמה ובינה. דבר אחר: "ובחסר כל", שנטלה מהן הדעת."ביום הזה באו מדבר סיני." ראש חדש היה, לכך נאמר: "בחדש השלישי לצאת בני ישראל מארץ מצרים".(שמות יט,ב) "ויסעו מרפידים, ויבאו מדבר סיני ויחנו במדבר, ויחן שם ישראל נגד ההר." והלא כבר נאמר בפרשת מסעות: (במדבר לג,טו) "ויסעו מרפידם ויחנו במדבר סיני"? ומה תלמד לומר "ויסעו מרפידים ויבאו מדבר סיני"? הקיש נסיעתן מרפידים לביאתם למדבר סיני: מה ביאתם למדבר סיני בתשובה, אף נסיעתם מרפידים בתשובה.דבר אחר: הקיש ביאתם מדבר סיני לנסיעתם מרפידים: מה נסיעתם מרפידים, מכעיסין למקום, ולשעה קלה עשו תשובה ונתקבלו, אף ביאתם מדבר סיני היו מכעיסין למקום, ולשעה קלה עשו תשובה ונתקבלו.רבי אלעזר ברבי יוסה הגלילי אומר: הרי הוא אומר: (תהלים פא,י) "אענך בסתר רעם, אבחנך על מי מריבה סלה." משעה שהייתי עונך ומגן עליך, ומרעים עליך את כל העולם, מאותה שעה, היה גלוי לפני מה שאתה עתיד לעשות על מי מריבה.אבא שאול אומר: הרי הוא אומר: (תהלים פא,י) "אענך בסתר רעם, אבחנך על מי מריבה סלה." אתה קורא בסתר, ואני אענך בגלוי, ומרעים עליך את כל העולם.רבי יהודה בן לקיש אומר: הרי הוא אומר: (שמות ב,כה) "וירא אלהים את בני ישראל", אלהים ראה בהם שעשו תשובה, והם לא ראו זה את זה, "וידע אלהים." אלהים ידע בהם שעשו תשובה, והם לא ידעו זה בזה.רבי אלעזר ברבי יוסה אומר, משום אבא יוסה בן דרמסקית: הרי הוא אומר: (שמות ב,כה) "וירא אלהים את בני ישראל", שהם עתידין להכעיס, "וידע אלהים", שהם עתידין לנאץ. וכל כך למה? מכח התשובה הקשה.כיוצא בו דרש רבי אלעזר בן יוסה: הרי הוא אומר: (ישעיה סג,ט) "בכל צרתם לו צר", ואומר: (ישעיה סג,ה) "ויאמר אך עמי המה, בנים לא ישקרו". וכי לא היה גלוי לפניו שהן עתידין לשקר? תלמד לומר "אך", גלוי היה לפניו שהן עתידין לשקר. ומה תלמד לומר "ויהי להם למושיע"? אלא לא הושיען כבני אדם שהן עתידין להכעיס, אלא כבני אדם שאינן עתידין לבגד בו עולמית. וכן הוא אומר: (תהלים עח,לו-לז) "ויפתוהו בפיהם, ובלשונם יכזבו לו. ולבם לא נכון עמו, ולא נאמנו בבריתו." ואף על פי כן, (תהלים עח,לח) "והוא רחום, יכפר עון". ואומר: (ישעיה ו,י) "השמן לב העם הזה, ואזניו הכבד, ועיניו השע, פן יראה בעיניו, ובאזניו ישמע, ולבבו יבין, ושב ורפא לו." "ושב", אננקי לתשובה לעשות שלה,*אננקי. anagke: בהכרח. "ורפא לו"."ויחנו במדבר". נתנה תורה דימוס פרהסיא במקום הפקר,*דימוס. demos: ציבורי. שאלו נתנה תורה בארץ ישראל, היו אומרים להן לאמות העולם: אין לכם חלק בה! לפיכך נתנה במדבר, דימוס פרהסיא במקום הפקר,*פרהסיא. parrhesia: דיבור חופשי; בגלוי. וכל הרוצה לקבל, יבא ויקבל!יכל נתנה בלילה? תלמד לומר: (שמות יט,טז) "ויהי ביום השלישי, בהית הבקר". יכל נתנה בשתיקה? תלמד לומר: (שמות יט,טז) "ויהי קלת וברקים". יכל לא היו שומעין את הקול? תלמד לומר: (תהלים כט,ד-י) "קול יי בכח קול יי בהדר. קול יי שבר ארזים, וישבר יי את ארזי הלבנון. וירקידם כמו עגל, לבנון ושרין כמו בן ראמים. קול יי חצב להבות אש. קול יי יחיל מדבר, יחיל יי מדבר קדש. קול יי יחולל אילות, ויחשף יערות, ובהיכלו כלו אמר כבוד. יי למבול ישב, וישב יי מלך לעולם."אמר בלעם הרשע לכל העומדים עליו: (תהלים כט,יא) "יי עז לעמו יתן!" שבחו ואמרו: "יי יברך את עמו בשלום!"רבי יוסה אומר: הרי הוא אומר: (ישעיה מה,יט) "לא בסתר דברתי, במקום ארץ חשך, לא אמרתי לזרע יעקב: תהו בקשוני! אני יי דבר צדק, מגיד מישרים." כשנתתיה אני בתחלה, לא נתתיה בסתר, ולא במקום ארץ חשך, ולא במקום אפלה, ולא אמרתי לזרע יעקב "לאלו אני נותנה", ולא "תהו בקשוני!" לא נתתיה פנגוס.*פנגוס. pignus: ערבון. וכן הוא אומר: (ישעיה מה,יט) "אני יי דבר צדק, מגיד מישרים." כבר עד שלא נתתי לכם המצוות, הקדמתי לכם מתן שכרן, שנאמר: (שמות טז,ה) "והיה ביום הששי, והכינו את אשר יביאו, והיה משנה". ואומר: (ויקרא כה,כא) "וצויתי את ברכתי לכם בשנה הששית, ועשת את התבואה לשלש השנים." יכל אלו בלבד? תלמד לומר: (תהלים קה,מד) "ויתן להם ארצות גוים". מפני מה? (תהלים קה,מה) "בעבור ישמרו חקיו, ותורתיו ינצרו".היה רבי אליעזר ברבי יוסה הגלילי אומר: הרי הוא אומר: (תהלים קמז,יט-כ) "מגיד דברו ליעקב, חקיו ומשפטיו לישראל. לא עשה כן לכל גוי". וכי מה עשו הגוים הדווים האלו, שלא רצה לתן להם את התורה? (תהלים קמז,כ) "ומשפטים בל ידעום", שלא רצו לקבל, שנאמר: (חבקוק ג,ג-ו) "אלוה מתימן יבוא, וקדוש מהר פארן סלה, כסה שמים הודו, ותהלתו מלאה הארץ. ונגה כאור תהיה, קרנים מידו לו, ושם חביון עזה.*חביון עזה: המקום שבו מסתתר כבודו וכוחו. לפניו ילך דבר, ויצא רשף לרגליו. עמד וימדד ארץ, ראה ויתר גוים, ויתפצצו הררי עד, שחו גבעות עולם, הליכות עולם לו.""ויחן שם ישראל". כל מקום שהוא אומר "ויסעו", "ויחנו", נוסעין במחלקת וחונין במחלקת. אבל כן הוא אומר: (שמות יט,ב) "ויחן שם ישראל", השוו כלם לב אחד. "שם", מגיד שאמר להם: זמן הרבה אתם עושים שם! וכן מצינו, שהרי היו שם שנים עשר חדש חסר עשרת ימים. "נגד ההר", לצד מזרחו שלהר. כל מקום שאת מוצא "נגד", פנים למזרח.(שמות יט,ג) ["ומשה עלה אל האלהים, ויקרא אליו יי מן ההר לאמר: כה תאמר לבית יעקב, ותגיד לבני ישראל."] "ומשה עלה אל האלהים", זה יום שני. "ויקרא אליו יי מן ההר לאמר", מגיד שהקריאה קדמה לדבר. "כה תאמר". "כה", בלשון הקדש, "כה", כסדר הזה, "כה", כענין הזה, "כה", שלא תפחת ולא תוסיף. "תאמר לבית יעקב", אלו הנשים; "ותגיד לבני ישראל", אלו האנשים.דבר אחר: (שמות יט,ג) "כה תאמר לבית יעקב", בזכות יעקב; "ותגיד לבני ישראל", בזכות ישראל.דבר אחר: (שמות יט,ג) "כה תאמר לבית יעקב", אמר בלשון רכה ראשי הדברים לנשים. "ותגיד לבני ישראל", ותדקדק עמהם ואמר להם.(שמות יט,ד) ["אתם ראיתם אשר עשיתי למצרים, ואשא אתכם על כנפי נשרים, ואבא אתכם אלי."] "אתם ראיתם". לא במסרת אני אומר לכם, לא כתבים אני משגר לכם, לא עדים אני מעמיד עליכם, אלא "אתם ראיתם אשר עשיתי למצרים", ראו על כמה הן חיבין לי! על עבודה זרה, ועל גלוי עריות, ועל שפיכות דמים לשעבר, ולא נפרעתי מהן אלא על ידיכם!"ואשא אתכם על כנפי נשרים". רבי אליעזר אומר: זה יום רעמסס, לפי שנתקבצו כלם ובאו לרעמסס לשעה קלה."ואבא אתכם אלי." לפני הר סיני. רבי עקיבה אומר: זה יום מתן תורה, לפי שהיו ישראל נרתעין לאחוריהן שנים עשר מיל,*מיל: המיל הרומי כקילומטר וחצי. וחוזרין לפניהן שנים עשר מיל, הרי עשרים וארבעה מילין על כל דבור ודבור. "ואבא אתכם אלי", לבית הבחירה.דבר אחר: "ואשא אתכם על כנפי נשרים". מה נשתנה הנשר הזה מכל העופות? שכל העופות כלן נותנין את בניהם בין רגליהם, מפני שהן מתיראין מעוף אחר שהוא פורח על גביהן. אבל הנשר הזה, אינו מתירא אלא מאדם זה בלבד, שלא יזרק בו חץ. אומר, מוטב שיכנס בי ולא בבני!משל לאחד שהיה מהלך בדרך, והיה מנהג את בנו לפניו, ובאו לסטים לשבותו. נטלו מלפניו ונתנו מאחריו. בא זאב לטלו מאחריו. לסטים מלפניו וזאב מאחריו, נטלו ונתנו על כתפו, שנאמר: (דברים א,לא) "ובמדבר אשר ראית, אשר נשאך יי אלהיך כאשר ישא איש את בנו, בכל הדרך אשר הלכתם, עד באכם עד המקום הזה."(שמות יט,ה) ["ועתה, אם שמוע תשמעו בקלי, ושמרתם את בריתי, והייתם לי סגלה מכל העמים, כי לי כל הארץ."] "ועתה". עכשו קבלו עליכם, שכל התחלות קשות! "אם שמוע תשמעו". מכן אמרו: שמע אדם מצוה אחת, משמיעין אותו מצוות הרבה, שנאמר: "אם שמוע, תשמעו". שכח, משכחין אותו מצוות הרבה, שנאמר: (דברים ח,יט) "אם שכח, תשכח"."ושמרתם את בריתי". רבי אליעזר אומר: זו ברית שבת. רבי עקיבה אומר: זה ברית מילה ועבודה זרה."והייתם לי", שתהו פנויין לי ועסוקין בדברי תורתי, ולא תהיו עסוקין בדברים אחרים. "סגלה", מה סגלה שלאדם חביבה עליו, כן תהו חביבין לי. רבי יהושע בן קרחה אומר: כדי שתקבע אזן.*שתקבע אזן. נ"א: שתבקע אזן: כדי לסבר את האוזן. כשם שהאשה מסגלת מאחר בעלה,*מסגלת מאחר בעלה: מיוחדת לו והוא תלוי בה. והבן מאחר אביו, והעבד מאחר רבו, והשפחה מאחר גברתה, יכל אף אתם תהו מסגלין לי מאחרי? תלמד לומר: (שמות יט,ה) "כי לי כל הארץ."(שמות יט,ו) ["ואתם תהיו לי ממלכת כהנים וגוי קדוש, אלה הדברים אשר תדבר אל בני ישראל."] "ואתם תהיו לי". כביכל, איני מעמיד ואיני משליט עליכם אחרים אלא אני. וכן הוא אומר: (תהלים קכא,ד) "הנה לא ינום ולא יישן, שומר ישראל.""ממלכת". איני ממליך עליכם מאמות העולם, אלא מכם. וכן הוא אומר: (שיר השירים ו,ט) "אחת היא יונתי תמתי, אחת היא לאמה, ברה היא ליולדתה, ראוה בנות ויאשרוה, מלכות ופילגשים ויהללוה."רבי אליעזר ברבי יוסה הגלילי אומר: מנין אתה אומר, שכל אחד ואחד מישראל, עתיד לראות לו בנים כיוצאי מצרים? שנאמר (תהלים מה,יז) "תחת אבתיך יהיו בניך". אי בנים, יכל יהו דווים וסגופין?*דווים וסגופין: בעלי גוף כחוש. תלמד לומר: (תהלים מה,יז) "תשיתמו לשרים בכל הארץ." אי שרים, יכל פרגמטיוטין?*פרגמטיוטין. pragmateutes: סוחר. תלמד לומר "ממלכת". אי מלך, יכל יהי חוזר ומכבש? תלמד לומר "כהנים", בטלנין, כענין שנאמר: (שמואל ב ח,יח) "ובני דוד כהנים היו."מכן אמרו: ראויין היו ישראל לאכל בקדשים, עד שלא עשו את העגל. משעשו את העגל, נטלו מהם ונתנו לכהנים, שנאמר: (ירמיה נ,יז) "שה פזורה ישראל". משולין בשה: מה דרכו שלשה, לוקה על אחד מאבריו, וכלן מרגישין, כך הן ישראל, אחד מהן חוטא, וכלן נענשין. אבל אמות העולם אינן כן, אלא אחד מהם נהרג, וכלן שמחין במפלתו."וגוי". קראן גוי, שנאמר: (שמואל ב ז,כג) "ומי כעמך כישראל גוי אחד בארץ, אשר הלכו אלהים לפדות לו לעם, ולשום לו שם, ולעשות לכם הגדולה ונראות לארצך מפני עמך אשר פדית לך ממצרים גוים ואלהיו." "קדוש", קדושים ומקדשים, פרושים מאמות העולם ומשקוציהם. "אלה הדברים", שלא תפחת ולא תוסיף! "אשר תדבר אל בני ישראל", כסדר הזה.(שמות יט,ז) ["ויבא משה, ויקרא לזקני העם, וישם לפניהם את כל הדברים האלה אשר צוהו יי."] "ויבא משה ויקרא לזקני העם". מגיד שמשה חלק כבוד לזקנים; "וישם לפניהם", האיר את עיניהם; "את כל הדברים", ראשון ראשון, אחרון אחרון; "אשר צוהו יי", אף לנשים.(שמות יט,ח) ["ויענו כל העם יחדו ויאמרו: כל אשר דבר יי, נעשה! וישב משה את דברי העם אל יי."] "ויענו כל העם יחדו". לא ענו בחנפה, ולא קבלו זה מזה, אלא השוו כלם לב אחד ואמרו: "כל אשר דבר יי נעשה!" "וישב משה את דברי העם אל יי". וכי צריך היה משה להשיב? אלא בא הכתוב ללמדך דרך ארץ ממשה, שלא אמר: הואיל ויודע מה ששלחני, איני צריך להשיב.דבר אחר: כדי לתן שכר למשה על כל עליה ועליה, ועל כל ירידה וירידה.(שמות יט,ט) ["ויאמר יי אל משה: הנה אנכי בא אליך בעב הענן, בעבור ישמע העם בדברי עמך, וגם בך יאמינו לעולם, ויגד משה את דברי העם אל יי."] "ויאמר יי אל משה: הנה אנכי בא אליך בעב הענן". בענן עבה, ואי זה זה? זה ערפל, שנאמר: (שמות כ,יז) "ומשה נגש אל הערפל אשר שם האלהים.""בעבור ישמע העם בדברי עמך". רבי יהודה אומר: מנין אתה אומר שאמר המקום למשה: הריני אומר לך דבר, ואת מחזירני, ואני מודה לך, שיהיו ישראל אומרים: גדול משה שהודה לו המקום? שנאמר: (שמות יט,ט) "וגם בך יאמינו לעולם".רבי אומר: אין אנו צריכין לעשות למשה גדול, אלא אם כן עשינו להקדש שחזר בו ובדברו! אלא מלמד, שאמר לו המקום למשה: הרי אני קורא לך מראש ההר, ואת עולה, שנאמר: (שמות יט,כ) "ויקרא יי למשה אל ראש ההר, ויעל משה"."וגם בך יאמינו לעולם". גם בך, גם בנביאים העתידין לעמד אחריך."ויגד משה את דברי העם אל יי." וכי מה אמר המקום למשה לאמר לישראל, או מה אמרו ישראל למשה לומר למקום? אלא מתוך שנאמר: (שמות כד,ג) "ויבא משה ויספר לעם את כל דברי יי ואת כל המשפטים". אמר להן: אם מקבלין אתם עליכם ענשין בשמחה, הרי אתם מקבלים שכר, ואם לאו, הרי אתם מקבלין פרענות. וקבלו עליהן ענשין בשמחה.דבר אחר: וכי מה אמר המקום למשה לאמר לישראל, או מה אמרו ישראל למשה לאמר למקום? אלא אמרו: רצוננו לשמע מפי מלכנו! לא דומה שומע מפי פרגוד*פרגוד. paragodes: וילון. לשומע מפי המלך! אמר המקום: תן להם מה שבקשו! "בעבור ישמע העם בדברי עמך".דבר אחר: אמרו: רצוננו לראות את מלכנו! לא דומה שומע לרואה! אמר לו המקום: תן להם מה שבקשו! (שמות יט,יא) "כי ביום השלשי, ירד יי לעיני כל העם על הר סיני."(שמות יט,י) ["ויאמר יי אל משה: לך אל העם, וקדשתם היום ומחר, וכבסו שמלתם."] "ויאמר יי אל משה: לך אל העם וקדשתם היום", זה יום רביעי; "ומחר", זה יום חמישי; (שמות יט,יא) "והיו נכנים ליום השלישי", זה יום ששי, שבו נתנה תורה. ומה עשה משה בחמישי? השכים בבקר ובנה מזבח תחת ההר, שנאמר: (שמות כד,ד) "וישכם בבקר ויבן מזבח תחת ההר". העמיד שתים עשרה מצבה, לשנים עשר שבטי ישראל. דברי רבי יהודה.וחכמים אומרים: שתים עשרה מצבה על כל שבט ושבט. בנה מזבח, והקריב עליו עולה ושלמים. נטל מדם העולה בשתי כוסות, חלק למקום וחלק לצבור, מדם השלמים בשתי כוסות, חלק למקום וחלק לצבור, שנאמר: (שמות כד,ו) "ויקח משה חצי הדם, וישם באגנת",*אגנת: כלים לזריקת הדם. זה חלק למקום; "וחצי הדם זרק על המזבח", זה חלק לצבור.(שמות כד,ז) "ויקח ספר הברית ויקרא באזני העם". אבל לא שמענו מהיכן קרא באזניהם! רבי יוסה ברבי יהודה אומר: מתחלת בראשית ועד כן.רבי אומר: מצוות שנצטוה אדם הראשון, ומצוות שנצטוו בני נח, ומצוות שנצטוו במצרים ובמרה, ושאר כל המצוות כלן.רבי ישמעאל אומר: בתחלת הענין, מה הוא אומר? (ויקרא כה,ב-ג) "ושבתה הארץ שבת ליי. שש שנים תזרע שדך, ושש שנים תזמר כרמך, ואספת את תבואתה." שמטין ויובלות, ברכות וקללות. בסוף הענין מה הוא אומר? (שמות כו,מו) "אלה החקים והמשפטים והתורת". אמרו: מקבלין אנו עלינו! כיון שראה שקבלו עליהם, נטל את הדם וזרק על העם, שנאמר: (שמות כד,י) "ויקח משה את הדם, ויזרק על העם". אמר להם: הרי אתם קשורין, תפוסין וענובין!*ענובין: קשורים בלולאה. מחר באו וקבלו עליכם את כל המצוות! רבי יוסה ברבי יהודה אומר: בו ביום נעשו כל המעשים."וכבסו שמלתם." ומנין שיטענו טבילה? הרי אני דן: מה, אם במקום שאינן טעונין כבוס בגדים, טעונין טבילה, וכן שהן טעונין כבוס בגדים, דין הוא שיטענו טבילה. אין כבוס בגדים בתורה שאינו טעון טבילה.(שמות יט,יא) ["והיו נכנים ליום השלישי, כי ביום השלשי ירד יי לעיני כל העם על הר סיני."] "והיו נכנים ליום השלישי", זה יום ששי שבו נתנה תורה, שנאמר: "כי ביום השלשי, ירד יי לעיני כל העם על הר סיני." זו אחת מעשר ירידות שכתובות בתורה."לעיני כל העם", מלמד שלא היו בהם סומים.דבר אחר: (שמות יט,יא) "לעיני כל העם". מלמד שראו באותה שעה מה שלא ראו ישעיה ויחזקאל, שנאמר: (הושע יב,יא) "וביד הנביאים אדמה."דבר אחר: "לעיני כל העם". מלמד שאם היו חסרין עד אחד, אינן כדי לקבל. רבי יוסה אומר: אפלו יש שם שני אלפים ושני רבבות, הם כדי לקבל, שנאמר: (במדבר י,לו) "ובנחה יאמר: שובה יי רבבות אלפי ישראל."(שמות יט,יב) ["והגבלת את העם סביב לאמר: השמרו לכם עלות בהר ונגע בקצהו; כל הנגע בהר מות יומת."] "והגבלת את העם". שומע אני, למזרחו! תלמד לומר "סביב". "לאמר", שהתרו זה בזה. "השמרו לכם", ב'לא תעשה'. "עלות בהר", יכל לא יעלה ולא יגע, אבל יכנס בלקטיקא?*לקטיקא. lectica: אפיריון, כיסא נישא על ידי סבלים. תלמד לומר "עלות בהר ונגע בקצהו". "כל הנגע בהר מות יומת", הרי זה ענש.(שמות יט,יג) ["לא תגע בו יד, כי סקול יסקל או ירה יירה, אם בהמה אם איש, לא יחיה; במשך היבל, המה יעלו בהר."] "לא תגע בו יד", ולא בשילה ולא באהל מועד ולא בבית עולמים. "כי סקול יסקל". ומנין ידחה?*ידחה: יומת על ידי שדוחים אותו מראש הגג והוא נופל. תלמד לומר "ירה". ומנין אם מת בדחיה, יצא?*יצא: התקיימה בו מיתה בסקילה. תלמד לומר "יירה". ומנין לכל הנסקלין נדחין? תלמד לומר "כי סקול יסקל או ירה יירה". "אם בהמה", אין לי אלא בהמה, חיה מנין? תלמד לומר "אם בהמה". "אם איש", אין לי אלא איש, אשה מנין? תלמד לומר "אם איש לא יחיה".רבי עקיבה אומר: נאמר כן "לא יחיה", ונאמר להלן (שמות כב,יז) "מכשפה לא תחיה." מה כן בסקילה, אף להלן בסקילה."במשך היבל המה יעלו בהר." כשימשך היובל את קולו, אתם רשאין לעלות בהר! רבי יוסה אומר: מכן אמרו: לא מקומו שלאדם מכבדו, אלא הוא מכבד את מקומו. כל זמן שהשכינה בהר, (שמות יט,יב) "כל הנגע בהר מות יומת"; נסתלק כבוד שכינה, הכל רשאין לעלות בהר.(שמות יט,יד) ["וירד משה מן ההר אל העם, ויקדש את העם ויכבסו שמלתם."] "וירד משה מן ההר אל העם", מלמד שלא היה משה פונה לעסקיו, ולא היה יורד לביתו, אלא מן ההר אל העם. אין לי אלא דברות הר סיני, דברות אהל מועד מנין? תלמד לומר: (שמות לד,לד) "ויצא ודבר אל בני ישראל את אשר יצוה." ומנין לכל העליות שהיה עולה, בבקר היה עולה? שנאמר: (שמות לד,ב-ד) "והיה נכון לבקר, ועלית בבקר אל הר סיני, ונצבת לי שם על ראש ההר. ואיש לא יעלה עמך, וגם איש אל ירא בכל ההר, גם הצאן והבקר אל ירעו אל מול ההר ההוא. ויפסל שני לחת אבנים כראשנים, וישכם משה בבקר, ויעל אל הר סיני, כאשר צוה יי אתו". שאין תלמוד לומר "כאשר צוה יי אתו", אלא זה בנין אב: כל זמן שהיה עולה, בבקר היה עולה."ויקדש את העם". זמנן, (במדבר ח,ז) "וכבסו בגדיהם והטהרו".(שמות יט,טו) ["ויאמר אל העם: היו נכנים לשלשת ימים, אל תגשו אל אשה!"] "ויאמר אל העם: היו נכנים לשלשת ימים", אבל לא שמענו שאמר המקום לפרש מן האשה, אלא "היו נכנים", (שמות יט,יא) "והיו נכנים", גזרה שוה: מה "היו נכנים" האמור כן, לפרש מן האשה, אף "והיו נכנים" האמור להלן, לפרש מן האשה.רבי אומר: ממקומו הוא מכרע: (שמות יט,י) "לך אל העם וקדשתם היום ומחר". אם על ענין טבילה, יטבל בחמישי ויהי כמו הערב שמש! ומה תלמד לומר "לך אל העם"? אלא שאמר המקום לפרש מן האשה."אל תגשו אל אשה." מכן אמרו: הפולטת שכבת זרע ביום השלישי, שהיא טהורה. ראיה לדבר מסיני. דברי רבי אלעזר בן עזריה. רבי אליעזר אומר: פעמים שהן ארבע עונות,*עונה: חצי יממה, שתים-עשרה שעות. פעמים שהן חמש, פעמים שהן שש. רבי עקיבה אומר: לעולם חמש.(שמות יט,טז) ["ויהי ביום השלישי, בהית הבקר, ויהי קלת וברקים וענן כבד על ההר, וקל שפר חזק מאד, ויחרד כל העם אשר במחנה."] "ויהי ביום השלישי, בהית הבקר". מלמד שהקדים המקום על ידיו, לקים מה שנאמר: (שיר השירים א,יב) "עד שהמלך במסבו,*במסבו: מסב במשתה שלו. נרדי*נרדי: הנרד שלי. הנרד הוא צמח הגדל בהרי הודו, Nardostahys jatamansi, והיו מכינים בושם יקר על ידי שריית עליו בשמן. נתן ריחו.""ויהי קלת", קול, קולות, ומיני קולות משנים זה מזה. "וברקים", ברק ברקים, ומיני ברקים משנים זה מזה. "וענן כבד על ההר", זה ערפל, שנאמר: (שמות כ,יז) "ומשה נגש אל הערפל"."וקל שפר חזק מאד". מנהג הדיוט, כל זמן שהוא הולך, קולו עמה,*עמה: חלש ובלתי ברור. אבל כן, כל זמן שהוא הולך, קולו מגביר. ולמה רך מבתחלה? לשכך את האזן, מה שהיא יכולה לשמע.*לשכך: להרגיע. "ויחרד כל העם אשר במחנה." מלמד שנזדעזעו.(שמות יט,יז) ["ויוצא משה את העם לקראת האלהים מן המחנה, ויתיצבו בתחתית ההר."] "ויוצא משה את העם לקראת האלהים מן המחנה". אמר רבי יוסה: יהודה היה דורש: (דברים לג,ב) "יי מסיני בא". אל תקרא כן אלא 'יי לסיני בא', לתן תורה לישראל. כחתן זה שהוא יוצא לקראת כלה."ויתיצבו", נצפפו.*נצפפו: עמדו צפופים. מלמד שהיו מתיראין מפני הזיקין*הזיקין: כוכבים נופלים. ומפני הזועות,*הזועות: רעידות האדמה. מפני הרעמים, מפני הברקים הבאים."בתחתית ההר." מלמד שנתלש ההר ממקומו, וקרבו ועמדו תחת ההר, שנאמר: (דברים ד,יא) "ותקרבון ותעמדון תחת ההר".עליהם מפרש בקבלה: (שיר השירים ב,יד) "יונתי בחגוי הסלע, בסתר המדרגה,*חגוי הסלע: נקיקים, חללים צרים בסלעים. הראיני את מראיך, השמיעני את קולך, כי קולך ערב, ומראיך נאוה." "הראיני את מראיך", אלו שתים עשרה מצבה, לשנים עשר שבטי ישראל; "השמיעני את קולך", אלו עשרת הדברות; "כי קולך ערב", אלו לאחר עשרת הדברות; "ומראיך נאוה", (ויקרא ט,ה) "ויקרבו כל העדה ויעמדו לפני יי."רבי אליעזר אומר: על ים סוף הדבר אמור: "הראיני את מראיך", (שמות יד,יג) "התיצבו וראו את ישועת יי"; "השמיעני את קולך", (שמות יד,י) "וייראו מאד ויצעקו בני ישראל אל יי." "כי קולך ערב", (שמות ב,כג) "ויזעקו ותעל שועתם"; "ומראיך נאוה", (שמות ד,ל-לא) "ויעש האתת לעיני העם. ויאמן העם".דבר אחר: (שיר השירים ב,יד) "כי קולך ערב", על הים: (שמות טו,א) "אשירה ליי, כי גאה גאה"; "ומראיך נאוה", אלו (תהלים ח,ג) "מפי עוללים וינקים יסדת עז, למען צורריך, להשבית אויב ומתנקם."(שמות יט,יח) ["והר סיני עשן כלו, מפני אשר ירד עליו יי באש, ויעל עשנו כעשן הכבשן, ויחרד כל ההר מאד."] "והר סיני עשן כלו". יכל מקום הכבוד בלבד? תלמד לומר "כלו". מפני מה? "מפני אשר ירד עליו יי באש". מגיד שהתורה אש, ומאש נתנה, ובאש נמשלה. מה דרכה שלאש? אם קרב אדם אצלה, נכוה, רחק ממנה, צונן, אין לו לאדם אלא להתחמם כנגד אורה!"ויעל עשנו". יכל כעשן זה בלבד? תלמד לומר "כעשן הכבשן". אי כבשן, יכל ככבשן זה בלבד? תלמד לומר: (דברים ד,יא) "וההר בער באש עד לב השמים". ומה תלמד לומר "הכבשן"? לשכך את האזן מה שהיא יכולה לשמע.כיוצא בו: (עמוס ג,י) "אריה שאג, מי לא יירא?" וכי מי נתן כח וגבורה בארי, לא הוא? אלא הרי אנו מכנין אותו מבריותיו, לשכך את האזן מה שהיא יכולה לשמע.כיוצא בו: (יחזקאל מג,ב) "והנה כבוד אלהי ישראל בא מדרך הקדים, וקולו כקול מים רבים". וכי מי נתן כח וגבורה במים, לא הוא? אלא הרי אנו מכנין אותו מבריותיו,*מכנין אותו מבריותיו: מתארים את התגלות ה' על ידי דימויים לנבראים, לטבע. לשכך את האזן."ויחרד כל ההר". והלא בכלל כל ההרים היה, שנאמר: (שופטים ה,ה) "הרים נזלו מפני יי, זה סיני". ואומר: (תהלים סח,יז) "למה תרצדון,*תרצדון: הוצאו כמה פירושים: תרעדו; תשפלו; תקנאו. הרים גבננים?"*גבננים: גבוהים. אמר להם: כלכם גבנים אתם! כמה דאת אמר: (ויקרא כא,כ) "או גבן או דק".מפני מה שרת שכינה בחלקו שלבנימן? שכל השבטים היו שותפין במכירתו שליוסף, ובנימין לא היה שותף עמהם. וכל השבטים נולדו בחוצה לארץ, ובנימין נולד בארץ ישראל. אף על פי כן, (תהלים סח,יז) "ההר חמד אלהים לשבתו, אף יי ישכן לנצח."(שמות יט,יט) ["ויהי קול השפר הולך וחזק מאד, משה ידבר והאלהים יעננו בקול."] "ויהי קול השפר". הרי זה סימן יפה בכתובים: כל מקום שהוא אומר 'שופר', הרי זה סימן יפה לישראל, שנאמר: (תהלים מז,ו) "עלה אלהים בתרועה, יי בקול שופר." (ישעיה כז,יג) "והיה, ביום ההוא, יתקע בשופר גדול". (זכריה ט,יד) "ואדני יי בשופר יתקע, והלך בסערות תימן.""הולך וחזק מאד". מנהג ההדיוט, כל זמן שהוא הולך, קולו עמה, אבל כן, כל זמן שהוא הולך, קולו מגביר. ולמה רך מבתחלה? לשכך את האזן מה שהיא יכולה לשמע."משה ידבר והאלהים יעננו בקול." רבי אליעזר אומר: ומנין אתה אומר שאין המקום מדבר, עד שמשה אומר לו: דבר, שכבר קבלו בניך עליהם? לכך נאמר: "משה ידבר והאלהים יעננו בקול."אמר לו רבי עקיבה: בודי כן הוא הדבר! ומה תלמד לומר "משה ידבר"? אלא מלמד, שנתן כח וגבורה במשה, והיה הקדש מסיעו בקולו. ובנעימה שהיה משה שומע, בה היה משמיע את ישראל. לכך נאמר: (שמות יט,יט) "משה ידבר והאלהים יעננו בקול." (שמות יט,כ) ["וירד יי על הר סיני אל ראש ההר, ויקרא יי למשה אל ראש ההר, ויעל משה."] "וירד יי על הר סיני". שומע אני, על כלו! תלמד לומר: (שמות כ,יח) "כי מן השמים דברתי עמכם." מלמד שהרכין המקום שמים התחתונים ושמי השמים העליונים על ראש ההר, וירד הכבוד והצען על גב הר סיני.*הצען: נעקר. כאדם שהוא מציע את הכר על גבי המטה, וכאדם שהוא מדבר מעל גבי הכר, שנאמר: (ישעיה סד,א) "כקדח אש המסים,*כקדח אש המסים: כמו שהאש שורפת ענפים. מים תבעה אש,*מים תבעה אש: האש מרתיחה מים ועושה בועות. להודיע שמך לצריך, מפניך גוים ירגזו." וכן הוא אומר: (ישעיה סד,ב) "בעשותך נוראות לא נקוה, ירדת, מפניך הרים נזלו."רבי יוסה אומר: הרי הוא אומר: (תהלים קטו,טז) "השמים שמים ליי, והארץ נתן לבני אדם." לא עלה אליהו למעלה, ולא ירד הכבוד למטה. אלא מלמד, שאמר המקום למשה: הרי אני קורא לך מראש ההר, ואת עולה, שנאמר: "ויקרא יי למשה אל ראש ההר, ויעל משה."(שמות יט,כא) ["ויאמר יי אל משה: רד העד בעם! פן יהרסו אל יי לראות, ונפל ממנו רב."] "ויאמר יי אל משה: רד, העד בעם!" הסהד בהן!*הסהד: העד! "פן יהרסו אל יי", שמא ידחו לראות; "ונפל ממנו רב." מגיד שנתנה רשות לשלוחין לחבל.יחידי שיפל מהם, הרי הוא עלי ככלן. מלמד שאף אחד ממעט על ידי כלן.*שאף אחד: אפילו אחד. דבר אחר: יחידי שיפל מהן, הרי הוא עלי כנגד כל מעשה בראשית. וכן הוא אומר: (זכריה ט,א) "כי ליי עין אדם, וכל שבטי ישראל."(שמות יט,כב) "וגם הכהנים הנגשים אל יי יתקדשו, פן יפרץ בהם יי."  יכל הכהנים בכלל העם? תלמד לומר: (שמות יט,י) "לך אל העם, וקדשתם היום ומחר!" אין הכהנים בכלל העם, שנאמר: (ויקרא טז,לג) "ועל הכהנים ועל כל עם הקהל יכפר", אין הכהנים בכלל העם. (דברים יח,ג) "וזה יהיה משפט הכהנים מאת העם", אין הכהנים בכלל העם. ואילו הם הכהנים? רבי יהושע בן קרחה אומר: אלו בכורות. רבי אומר: זה נדב ואביהוא. כל מקום שהוא אומר 'הכהנים', אינו אומר 'נדב ואביהוא', וכל מקום שהוא אומר 'נדב ואביהוא', אינו אומר 'הכהנים'."הכהנים הנגשים אל יי יתקדשו, פן יפרץ בהם יי." וכשהוא אומר "וגם", אף הזקנים עמהם.(שמות יט,כג) "ויאמר משה אל יי: לא יוכל העם לעלת אל הר סיני, כי אתה העדתה בנו לאמר: הגבל את ההר וקדשתו." "העדתה בנו", כבר העדתי בהם וקבעתי להן תחומין.(שמות יט,כד) ["ויאמר אליו יי: לך רד! ועלית אתה ואהרן עמך, והכהנים והעם אל יהרסו לעלת אל יי, פן יפרץ בם."] "ויאמר אליו יי: " משה, "לך, רד!" יפה אמרת! זהו שהיה רבי יהודה אומר: מנין אתה אומר, שאמר המקום למשה: הרי אני אומר לך דבר, ואת מחזירני, ואני מודה לך, שיהו כל ישראל אומרים: גדול משה, שהודה לו המקום?רבי אומר: אין אנו צריכין לעשות למשה גדול, אלא אם כן עשינו למקום שחזר בו ובדבריו! אבל מחזירין את האדם בשעת תלמוד, ומזרזין אותו בשעת מעשה. "ועלית אתה ואהרן עמך, והכהנים, והעם". יכל הכל יעלו? תלמד לומר: (שמות יט,כד) "והעם אל יהרסו לעלת אל יי, פן יפרץ בם." יכל יעלו אף הכהנים עמך? תלמד לומר "ועלית אתה ואהרן עמך", אין הכהנים עמך.יכל יעלה אף אהרן עמך? תלמד לומר "ועלית אתה". אמר, מה את מחיצה לעצמך, ואהרן מחיצה לעצמו, והכהנים מחיצה לעצמן. "והעם", כל עקר "אל יהרסו לעלת אל יי, פן יפרץ בם", שמא יתרעו.*יתרעו. יתפרצו, ייהרסו: תרע, ארמית ל-פרץ.(שמות יט,כה) "וירד משה אל העם, ויאמר אלהם." אמר להן מיד ולא עכב. דבר אחר: "ויאמר אלהם", אמר להן: היו עתידין לקבל מלכות שמים בשמחה! דבר אחר: "ויאמר אלהם", אמר להם: היו אומרין על הן 'הן', ועל לאו 'לאו'!(שמות כ,א) ["וידבר אלהים את כל הדברים האלה לאמר."] "וידבר אלהים", אין אלהים אלא דין. דין לפרע, ונאמן לשלם שכר.לפי שיש פרשות בתורה, שאם עשאן, מקבל שכר, ואם לאו, אינו מקבל פרענות. שומע אני, אף עשרת הדברות כן? תלמד לומר: "וידבר אלהים את כל הדברים האלה לאמר." אין אלהים אלא דין. דין לפרע, ונאמן לשלם שכר."את כל הדברים", מלמד שאמר המקום עשרת הדברות בדבור אחד, מה שאיפשר לבשר ודם לומר כן, שנאמר:*שאיפשר=שאי אפשר. "וידבר אלהים את כל הדברים האלה לאמר." אם כן, מה תלמד לומר "אנכי יי אלהיך... לא יהיה לך אלהים אחרים על פני"? אלא מלמד, שאמר המקום עשרת הדברות בדבור אחד, וחזר ופרטן דבר ודבר בפני עצמו. שומע אני, אף שאר כל הדברות שבתורה נאמרו כלן בדבור אחד! תלמד לומר "האלה", אלו נאמרו בדבור אחד, ושאר כל הדברות שבתורה, דבר דבר בפני עצמו."לאמר." מלמד שהיו אומרים על הן 'הן', ועל לאו 'לאו'. דברי רבי ישמעאל. רבי עקיבה אומר: על הן 'הן', ועל לאו 'הן'. דבר אחר: "לאמר." צא ואמר להן, והשיבני! ומנין שהיה משה יוצא ומדבר אל העם? שנאמר: (שמות לד,לד) "ויצא ודבר אל בני ישראל את אשר יצוה." ומנין שהיה משה מדבר דברים כלפי הגבורה, ואומר לו 'דבר, שכבר קבלו בניך'? שנאמר: (שמות יח,ט) "וישב משה את דברי העם אל יי." ומנין שקבלו עליהן? שנאמר: (שמות כד,ז) "כל אשר דבר יי, נעשה ונשמע." ומנין שהמקום הודה לדבריהן? שנאמר: (דברים ה,כד) "ויאמר יי אלי: שמעתי את קול דברי העם הזה אשר דברו אליך, היטיבו כל אשר דברו."(שמות כ,ב) ["אנכי יי אלהיך, אשר הוצאתיך מארץ מצרים מבית עבדים, לא יהיה לך אלהים אחרים על פני."] "אנכי יי אלהיך". מפני מה לא נאמרו עשרת הדברות בתחלת התורה? מושלו משל, למה הדבר דומה? למלך בשר ודם שנכנס למדינה. אמר להן: אמלך עליכם! אמרו לו: כלום עשית לנו, שתמלך עלינו? מה עשה? בנה להם את החומה, הכניס להם את המים, עשה להם מלחמות, אמר להן: אמלך עליכם! אמרו לו: הן והן!כך הוציא המקום את ישראל ממצרים, קרע להם את הים, הוריד להן את המן, הגיז להן את השלו,*הגיז. העביר במעוף. העלה להן את הבאר, עשה להן מלחמת עמלק, אמר להן: אמלך עליכם! אמרו לו: הן והן!רבי אומר: להודיע שבחן שלישראל, שכשעמדו כלן לפני הר סיני לקבל את התורה, השוו כלן לב אחד, לקבל מלכות אלהים בשמחה. ולא עוד, אלא שהיו ממשכנים זה על ידי זה.*ממשכנים: ערבים. ולא עוד, אלא שנגלה הקדש ברוך הוא לכרות עמהן ברית על הסתרים, שנאמר: (דברים כט,כח) "הנסתרת ליי אלהינו, והנגלת לנו ולבנינו". אמרו לו: על הגלויין אנו כורתין עמך ברית, ואין אנו כורתין עמך ברית על הסתרים, שלא יהי אחד חוטא בסתר, ויהא הצבור מתמשכן."אנכי יי אלהיך", למה נאמר? לפי שנגלה על הים כגבור עושה מלחמות, שנאמר: (שמות טו,ג) "יי איש מלחמה". נגלה על הר סיני כזקן מלא רחמים, שנאמר: (שמות כד,י) "ויראו את אלהי ישראל, ותחת רגליו כמעשה לבנת הספיר", וכשנגאלו, מה הוא אומר? (שמות כד,י) "וכעצם השמים לטהר." ואומר: *(דניאל ז,ט-י)** רואה הייתי, עד אשר כסאות השלכו, ועתיק ימים ישב, לבושו כשלג לבן ושער ראשו כצמר נקי, כסאו שביבים של אש גלגליו אש בוערת. נהר של אש נמשך ויוצא מלפניו, אלף אלפים ישרתוהו ורבוא רבבות לפניו יעמדו, המשפט ישב וספרים נפתחו. "חזה הוית עד די כרסון רמיו, ועתיק יומין יתב, לבושה כתלג חור, ושער ראשה כעמר נקא, כרסיה שבבין די נור, גלגלוהי נור דלק. נהר די נור נגד ונפק מן קדמוהי, אלף אלפין ישמשונה, ורבו רבבן קדמוהי יקומון, דינא יתב וספרין פתיחו." שלא לתן פתחון פה לאמות העולם לומר: שתי רשיות הן! אלא "אנכי יי אלהיך". אני במצרים, אני על הים, אני בסיני, אני לשעבר, אני לעתיד לבא, אני בעולם הזה, אני לעולם הבא, שנאמר: (דברים לב,לט) "ראו עתה כי אני אני הוא!" ואומר (ישעיה מו,ד) "ועד זקנה אני הוא". ואומר: (ישעיה מד,ו) "כה אמר יי מלך ישראל וגאלו, יי צבאות: אני ראשון ואני אחרון". ואומר: (ישעיה מא,ד) "מי פעל ועשה? קרא הדרות מראש, אני יי ראשון, ואת אחרנים אני הוא!"רבי נתן אומר: מכן תשובה למינין, שהיו אומרים: שתי רשיות הן! שכשעמד הקדש ואמר "אנכי יי אלהיך", מי עמד ומחה כנגדו? אם תאמר, במטמוניות היה הדבר!*במטמוניות: בסתר, באופן פרטי. והלא כבר נאמר: (ישעיה מה,יט) "לא בסתר דברתי, במקום ארץ חשך, לא אמרתי לזרע יעקב" לאלו אני נותנה, אלא "תהו בקשוני!" ולא נתתיה פנגס.*פנגס. pignus: ערבון. וכן הוא אומר: (ישעיה מה,יט) "אני יי דבר צדק, מגיד מישרים." דבר אחר: (שמות כ,ב) "אנכי יי אלהיך". כשעמד הקדש ואמר "אנכי יי אלהיך", היו ההרים מתרעשין והגבעות מתמוטטות, ובא תבור מבית אלים וכרמל מאספמיא, שנאמר: (ירמיה מו,יח)*אספמיא. ספרד. "חי אני! נאם המלך יי צבאות שמו, כי כתבור בהרים וככרמל בים יבוא." זה אומר: אני נקראתי! וזה אומר: אני נקראתי! וכיון ששמעו מפיו: (שמות כ,ב) "אשר הוצאתיך מארץ מצרים", עמד כל אחד ואחד במקומו ואמרו: "לא עסק אלא עם מי שהוציא ממצרים."דבר אחר: (שמות כ,ב) "אנכי יי אלהיך". שכשעמד הקדש ואמר "אנכי יי אלהיך", הית הארץ חלה, שנאמר: (שופטים ה,ד-ה)*חלה: רעדה, רקדה. "יי בצאתך משעיר, בצעדך משדה אדום, ארץ רעשה, גם שמים נטפו, גם עבים נטפו מים. הרים נזלו מפני יי, זה סיני מפני יי אלהי ישראל." ואומר: (תהלים כט,ג-ט) "קול יי בכח, קול יי בהדר. קול יי שבר ארזים, וישבר יי את ארזי הלבנון. וירקידם כמו עגל, לבנון ושרין כמו בן ראמים. קול יי חצב להבות אש. קול יי יחיל מדבר, יחיל יי מדבר קדש.*יחיל: ירעיד. קול יי יחולל אילות, ויחשף יערות,*יחולל: ירעיד, יפחיד ויגרום לריצתן המבוהלת. ובהיכלו כלו אמר כבוד." עד שנתמלאו בתיהם מזיו השכינה. באותה שעה נתכנסו כל אמות העולם, ובאו להן אצל בלעם הרשע, ואמרו לו: שמא המקום מחריב עולמו במבול? אמר להם: שוטים שבעולם! כבר נשבע המקום לנח, שאינו מביא מבול לעולם, שנאמר: (ישעיה נד,ט) "כי מי נח זאת לי אשר נשבעתי!" אמרו לו: מבול שלמים אינו מביא, אבל מביא הוא מבול שלאש? אמר להם: אינו מביא לא מבול שלמים, ולא מבול שלאש! אלא הקדש נותן תורה לעמו ישראל, שנאמר: (תהלים כט,יא) "יי עז לעמו יתן, יי יברך את עמו בשלום." וכיון ששמעו מפיו הדבר הזה, פנו כלם והלכו איש למקומו.לפיכך נתבעו אמות העולם,*נתבעו: מובאים למשפט על מעשיהם הרעים, כי סירבו לקבל את התורה. שלא יהי להן פתחון פה לומר: אלו נתבענו, כבר קבלנו עלינו!*אלו נתבענו: אם היה מבקש ממנו. והרי שנתבעו, ולא קבלו עליהם! שנאמר: (דברים לג,ב) "ויאמר: יי מסיני בא, וזרח משעיר למו, הופיע מהר פארן, ואתה מרבבת קדש, מימינו אש דת למו."נגלה על בני עשו הרשע, אמר להן: מקבלים אתם עליכם את התורה? אמרו לו: מה כתוב בה? אמר להן: (שמות כ,יב) לא תרצח! אמרו לו: זו היא ירשה שהוריש לנו אבינו: (בראשית כז,מ) "ועל חרבך תחיה".נגלה על בני עמון ומואב, אמר להן: מקבלים אתם את התורה? אמרו לו: מה כתוב בה? אמר להן: (שמות כ,יב) "לא תנאף!" אמרו לו: כלם בני מנאפים הן, שנאמר: (בראשית יט,לו) "ותהרין שתי בנות לוט מאביהן".נגלה על בני ישמעאל, אמר להן: מקבלים אתם עליכם את התורה? אמרו לו: מה כתוב בה? אמר להן: (שמות כ,יב) "לא תגנב!" אמרו לו: זו היא ברכה שנאמרה בהן: (בראשית טז,יב) "והוא יהיה פרא אדם". וכתוב: (בראשית מ,טו) "כי גנב גנבתי מארץ העברים". וכשבא אצל ישראל, פתחו כלם פיהם ואמרו: (שמות כד,ז) "כל אשר דבר יי, נעשה ונשמע." וכן הוא אומר: (חבקוק ג,טו) "עמד וימדד*וימדד: מוטט, פורר. ארץ, ראה ויתר גוים".*ויתר גוים: התיר ושחרר גוים.אמר רבי שמעון בן אלעזר: מה, אם בשבע מצוות שנצטוו בני נח, לא יכלו לעמד בהן, על אחת כמה וכמה בכל המצוות שבתורה! משל למלך שמנה לו שני אפיטרופין,*אפיטרופין. epitropos: ממונה על רכוש. אחד ממנה על אוצר שלתבן, ואחד ממנה על אוצר שלכסף ושלזהב. נחשד זה שהיה ממנה על אוצר שלתבן, והיה מתרעם על שלא מנו אותו על אוצר שלכסף ושלזהב. אמרו לו: ריקה!*ריקה: רשע! אם על אוצר שלתבן נחשדת, היאך יאמינו אותך על אוצר שלכסף ושלזהב? והרי דברים קל וחמר: ומה אם בשבע מצוות שנצטוו בני נח, לא יכלו לעמד בהן, על אחת כמה וכמה בכל המצוות שבתורה! ומפני מה לא נתנה תורה בארץ ישראל? שלא לתן פתחון פה לאמות העולם לומר: לפי שנתנה תורה בארצו, לפיכך לא קבלנו עלינו! דבר אחר: שלא להטיל מחלקת בין השבטים, שלא יהי זה אומר: בארצי נתנה תורה! וזה אומר: בארצי נתנה תורה! לפיכך נתנה תורה במדבר, דמוס,*דמוס. demos: ציבורי. פרהסיא,*פרהסיא. parrhesia: דיבור חופשי; בגלוי. במקום הפקר. בשלשה דברים נמשלה תורה: במדבר, באש, ובמים. לומר לך: מה אלו חנם, כך דברי תורה חנם לכל באי העולם."אשר הוצאתיך מארץ מצרים, מבית עבדים." עבדים למלכים היו. אתה אומר עבדים למלכים היו, או עבדים לעבדים היו? כשהוא אומר: (דברים ז,י) "ויפדך מבית עבדים, מיד פרעה מלך מצרים", עבדים למלכים היו, ולא עבדים לעבדים. דבר אחר: "מבית עבדים". מבית העובדים, שהיו עובדים לעבודה זרה."לא יהיה לך אלהים אחרים על פני!" למה נאמר? לפי שנאמר: "אנכי יי אלהיך".מושלו משל, למה הדבר דומה? למלך בשר ודם שנכנס למדינה. אמרו לו עבדיו: גזר עליהם גזרות! אמר להם: לא! כשיקבלו מלכותי, אגזר עליהם גזרות. שאם אינן מקבלין מלכותי, היאך מקימין גזרותי?כך אמר המקום לישראל: "אנכי יי אלהיך, אשר הוצאתיך מארץ מצרים, מבית עבדים, לא יהיה לך אלהים אחרים על פני!" אמר להם: אני הוא שקבלתם מלכותי עליכם במצרים? אמרו לו: הן והן! וכשם שקבלתם מלכותי עליכם, קבלו גזרותי!"לא יהיה לך אלהים אחרים על פני!" רבי שמעון בן יוחי אומר: הוא שנאמר להלן: (ויקרא יח,ב) "אני יי אלהיכם." אני הוא שקבלתם מלכותי עליכם בסיני? אמרו לו: הן והן! קבלתם מלכותי, קבלו גזרותי!(ויקרא יח,ג) "כמעשה ארץ מצרים אשר ישבתם בה, לא תעשו! וכמעשה ארץ כנען אשר אני מביא אתכם שמה, לא תעשו, ובחקתיהם לא תלכו!" הוא שנאמר כן: "אנכי יי אלהיך, אשר הוצאתיך מארץ מצרים", אני הוא שקבלתם עליכם מלכותי בסיני? אמרו לו: הן, הן! קבלתם מלכותי, קבלו גזרותי!"לא יהיה לך אלהים אחרים", למה נאמר? לפי שהוא אומר: (דברים ה,ז) "לא תעשה לך פסל כל תמונה", אין לי אלא שלא יעשה! העשוי כבר, מנין שלא יקים? תלמד לומר "לא יהיה לך אלהים אחרים על פני.""אלהים אחרים". וכי אלהות המה? והלא כבר נאמר: (ישעיה לז,יט) "ונתנו את אלהיהם באש, כי לא אלהים המה!" ומה תלמד לומר "אלהים אחרים"? אלא שאחרים קורין אותן אלהות.דבר אחר: "אלהים אחרים", שהם מאחרין את הטובה מלבא לעולם. דבר אחר: "אלהים אחרים", שהן עושין את עובדיהם אחרים. דבר אחר: "אלהים אחרים", שהם אחרים לעובדיהם. וכן הוא אומר: (ישעיה מו,ז) "אף יצעק אליו ולא יענה, מצרתו לא יושיענו."רבי יוסה אומר: "אלהים אחרים", למה נאמר? שלא לתן פתחון פה לאמות העולם לומר: אלו נקראו בשמו, כבר היה בהם צרך!*אלו נקראו בשמו. ע' ר"מ כשר תורה שלמה יתרו מילואים ח (ע' רלב). והרי נקראו בשמו, ואין בהם צרך. ואימתי נקראו בשמו? בימי אנוש בן שת, שנאמר: (בראשית ד,כו) "אז הוחל לקרא בשם יי." באותה שעה, עלה אוקיאנוס, והציף שלישו שלעולם.*אוקיאנוס: הים אשר, לפי הגיאוגרפיה היוונית הקדומה, הקיף את כל העולם. אמר להם המקום: אתם עשיתם מעשה חדש, וקראתם עצמכם [בשמי], אף אני אעשה מעשה חדש, ואקרא עצמי [בשמי], וכן הוא אומר: (עמוס ה,י) "הקורא למי הים, וישפכם על פני הארץ, יי שמו."רבי אליעזר אומר: "אלהים אחרים", שהן מחדשין להן אלהות בכל יום. הא כיצד? היה לו שלזהב וצרך לו, עשאו שלכסף. היה לו שלכסף וצרך לו, עשאו שלנחשת. היה לו שלנחשת וצרך לו, עשאו שלברזל, וכן שלבדיל, וכן שלעפרת, שנאמר: (דברים לב,יז) "חדשים מקרב באו, לא שערום אבתיכם."רבי יצחק אומר: אלו נפרט להם כל שם עבודה זרה, לא היה מספיק להם כל העורות שבעולם!רבי חנניה בן אנטיגנוס אומר: בא וראה לשון שתפסה תורה למלך: כל שתמליכנו עליך, אפלו קסם אחד.רבי אומר: "אלהים אחרים", שהן אחרונים למי שהוא אחרון במעשים. ומי הוא אחרון שבמעשים? הקורא אותן אלהות."על פני." למה נאמר? שלא לתן פתחון פה לישראל לומר: לא נצטוה על עבודה זרה אלא מי שיצא ממצרים. לכך נאמר "על פני", לומר: מה אני חי וקים לעולם ולעולמי עולמים, אף אתה, לא בנך ולא בן בנך, תעבד עבודה זרה עד סוף כל הדורות.(שמות כ,ג) ["לא תעשה לך פסל וכל תמונה, אשר בשמים ממעל ואשר בארץ מתחת, ואשר במים מתחת לארץ."] "לא תעשה לך פסל". לא יעשה לו גלופה,*גלופה: חקוקה ובעלת אברים בולטים. אבל יעשה לו אטומה?*אטומה: ללא צורה בולטת. תלמד לומר "וכל תמונה"; לא יעשה לו אטומה, אבל יטע לו מטע? תלמד לומר: (דברים טז,כא) "לא תטע לך אשרה"; לא יטע לו מטע, אבל יעשה לו שלעץ? תלמד לומר "כל עץ"; לא יעשה לו שלעץ, אבל יעשה לו שלאבן? תלמד לומר: (ויקרא כו,א) "ואבן משכית"; לא יעשה לו שלאבן, אבל יעשה לו שלכסף ושלזהב? תלמד לומר: (שמות כ,יט) "אלהי כסף ואלהי זהב לא תעשו לכם." לא יעשה לו שלכסף ושלזהב, אבל יעשה לו שלנחשת ושלברזל ושלבדיל, ושלעופרת? תלמד לומר: (ויקרא יט,ד) "ואלהי מסכה לא תעשו". לא יעשה לו דמות כל אלה, אבל יעשה לו דמות כל סמל? תלמד לומר: (דברים ד,טז) "פן תשחתון ועשיתם לכם פסל תמונת כל סמל"; לא יעשה לו תמונת כל סמל, אבל יעשה לו דמות בהמה חיה ועוף? תלמד לומר: (דברים ד,יז) "תבנית כל בהמה אשר בארץ, תבנית כל צפור כנף אשר תעוף בשמים." לא יעשה לו דמות כל אלה, אבל יעשה לו דמות דגים וחגבים, שקצים ורמשים? תלמד לומר: (דברים ד,יח) "תבנית כל רמש באדמה, תבנית כל דגה אשר במים מתחת לארץ." לא יעשה לו דמות כל אלה, אבל יעשה לו דמות חמה ולבנה, וכוכבים ומזלות? תלמד לומר: (דברים ד,יט) "ופן תשא עיניך השמימה, וראית את השמש ואת הירח ואת הכוכבים, כל צבא השמים, ונדחת והשתחוית להם ועבדתם, אשר חלק יי אלהיך אתם לכל העמים תחת כל השמים." לא יעשה לו דמות כל אלה, אבל יעשה לו דמות מלאכים, כרובים ואופנים? תלמד לומר "אשר בשמים"; אי "אשר בשמים", יכל דמות חמה ולבנה וכוכבים ומזלות? תלמד לומר "ממעל", לא דמות מלאכים, לא דמות כרובים ולא דמות אופנים. לא יעשה לו דמות כל אלה, אבל יעשה לו דמות תהום וחשך ואפלה? תלמד לומר: (שמות כ,ג) "ואשר בארץ מתחת, ואשר במים מתחת לארץ.""ואשר במים מתחת לארץ." להביא את הבוביא.*בוביא=בבואה: השתקפות. דברי רבי עקיבה. ויש אומרים: להביא את הסורוירים.*סורוירים: נחש הים. וכל כך רדף אחר יצר הרע, שלא לתן לו מקום למצא לו מתלת התר.*מתלת התר: סיבה להתלות בה כדי להתיר.(שמות כ,ד) ["לא תשתחוה להם ולא תעבדם, כי אנכי יי אלהיך אל קנא, פקד עון אבת על בנים על שלשים ועל רבעים לשנאי."] "לא תשתחוה להם ולא תעבדם". למה נאמר? לפי שהוא אומר: (דברים יז,ג) "וילך ויעבד אלהים אחרים וישתחו". לחיב על העבודה בפני עצמה, ועל השתחואה בפני עצמה. אתה אומר כן, או אינו חיב עד שיעבד וישתחוה? תלמד לומר "לא תשתחוה להם ולא תעבדם!" לחיב על העבודה בפני עצמה, ועל השתחואה בפני עצמה.דבר אחר: "לא תשתחוה להם ולא תעבדם", למה נאמר? לפי שהוא אומר: (שמות כב,יט) "זבח לאלהים יחרם, בלתי ליי לבדו." ענש שמענו, אזהרה מנין? תלמד לומר (שמות כ,ד) "לא תשתחוה להם ולא תעבדם". וכן הוא אומר: (שמות לד,יד) "כי לא תשתחוה לאל אחר, כי יי קנא שמו אל קנא הוא.""כי אנכי יי אלהיך, אל קנא". וכי אני אלוה שלקנאה? אני שליט בקנאה, ואין הקנאה שולטת בי, אני שליט בנומה ואין הנומה שולטת בי, שנאמר: (תהלים קכא,ד)*נומה: שינה. "הנה לא ינום ולא יישן, שומר ישראל."דבר אחר: (שמות לד,יד) "כי אנכי יי אלהיך, אל קנא". בקנאה אני נפרע מהם מן עבודה זרה, אבל רחום וחנון אני בדברים אחרים.שאל פילוסופוס אחד את רבן גמליאל: כתוב בתורתכם: (שמות לד,יד) "כי אנכי יי אלהיך, אל קנא". וכי יש כח בעבודה זרה להתקנות בה? גבור מתקנא בגבור, חכם מתקנא בחכם, עשיר מתקנא בעשיר, אלא יש כח בעבודה זרה להתקנות בה! אמר לו: אלו אדם קורא לכלבו בשם אביו, וכשהוא נודר, נודר 'בחיי כלב זה', במי האב מתקנא, בבן או בכלב? אמר לו: יש למקצתה צרך. אמר לו: מה ראית? אמר לו: הרי שנפלה דלקה במדינה פלונית, והצל בית עבודה זרה שלה, לא שעמדה לעצמה? אמר לו: מלך בשר ודם שיוצא למלחמה, עם מי הוא נלחם? עם החיים או עם המתים? אמר לו: עם החיים. אמר לו: הואיל ואין למקצתה צרך, מפני מה אינו מבטלה? אמר לו: וכי לדבר אחד אתם עובדין? והרי אתם עובדין לחמה, וללבנה, ולכוכבים ולמזלות, להרים ולגבעות, לאפיקים ולגיאיות, ואפלו לאדם! יאבד עולמו? שנאמר: (צפניה א,ב-ג) "אסף אסף כל מעל פני האדמה, נאם יי. אסף אדם ובהמה, אסף עוף השמים ודגי הים, והמכשלות את הרשעים, והכרתי את האדם מעל פני האדמה, נאם יי." אמר לו: הואיל ונכשלו בה רשעים, מפני מה אינו מעבירה מן העולם? אמר לו: מפני השוטין. אמר לו: אם כן, אף לאדם עובדין! "והכרתי את האדם מעל פני האדמה, נאם יי.""פקד עון אבת על בנים על שלשים ועל רבעים לשנאי." בזמן שאינן מסרגין, או בזמן שהן מסרגין? הא כיצד? רשע בן רשע בן רשע. רבי נתן אומר: קוצץ בן קוצץ בן קוצץ. כיון ששמע משה את הדבר הזה, (שמות לד,י) "ויקד ארצה וישתחו." אמר המקום: חס ושלום, אין בישראל רשע בן רשע בן רשע! כשם שמדת פרענות לארבעה דורות, כך מדת הטובה לארבעה דורות! תלמד לומר (שמות כ,ה) "לאלפים". אי לאלפים, שומע אני, מעוט אלפים שנים, תלמד לומר: (דברים ז,ט) "לאלף דור", דורים לאין חקר ואין מספר.(שמות כ,ה) ["ועשה חסד לאלפים לאהבי ולשמרי מצותי."] "לאהבי ולשמרי מצותי." "לאהבי", זה אברהם אבינו וכיוצא בו. "ולשמרי מצותי", אלו הנביאים והזקנים.רבי נתן אומר: (שמות כ,ה) "לאהבי ולשמרי מצותי", אלו ישראל שהם יושבין בארץ ישראל, ונותנין נפשם על המצוות: מה לך יוצא להרג? על שמלתי את בני. מה לך יוצא לשרף? על שקריתי בתורה. מה לך יוצא לצלב? על שאכלתי את המצה. מה לך לוקה מאה פרגל?*פרגל. flagellum: שוט. על שנטלתי את הלולב. ואומר: (זכריה יג,ו) "אשר הכיתי בית מאהבי." המכות האלה גרמו לי לאהב לאבינו שבשמים.(שמות כ,ו) ["לא תשא את שם יי אלהיך לשוא, כי לא ינקה יי את אשר ישא את שמו לשוא."] "לא תשא את שם יי אלהיך לשוא". אף שבועת שוא היתה בכלל. (ויקרא ה,ד) "או נפש כי תשבע לבטא בשפתים". והרי הכתוב מוציאה מכללה, ומחמיר עליה ופוטרה מן הקרבן. וכשם שהיא פטורה מן הקרבן, כך תהי פטורה מן המכות! תלמד לומר: (שמות כ,ו) "לא תשא את שם יי אלהיך לשוא, כי לא ינקה יי את אשר ישא את שמו לשוא." מכלל קרבן יצאת, מכלל מכות לא יצאת.דבר אחר: "לא תשא את שם יי אלהיך לשוא", למה נאמר? לפי שהוא אומר: (ויקרא יט,יב) "ולא תשבעו בשמי לשקר", אין לי אלא שלא ישבע! ושלא יקבל עליו להשבע מנין? תלמד לומר "לא תשא את שם יי אלהיך לשוא", עד שלא קבלת עליך להשבע, הריני לך לאלה; משקבלת עליך להשבע, הריני לך לדין, וכן הוא אומר "כי לא ינקה יי את אשר ישא את שמו לשוא." אי אפשר לומר "לא ינקה", שכבר נאמר (שמות לד,ז) "ונקה", ואי אפשר לומר "ונקה", שכבר נאמר "לא ינקה". הא אמר מעתה, מנקה הוא לשבים, ואינו מנקה לשאינן שבים.מפני ארבעה דברים הלך רבי מתיה בן חרש אצל רבי אלעזר ללודקיא.*לודקיא. Laodicea: שם של כמה ערים בסוריה ובאסיה הקטנה. אמר לו: רבי! שמעת בארבע חלוקי כפרה, שהיה רבי ישמעאל דורש? אמר לו: כתוב אחד אומר: (ירמיה ג,כב) "שובו בנים שובבים, ארפה משובתיכם", הא למדנו, שתשובה מכפרת. וכתוב אחד אומר: (ויקרא טז,ל) "כי ביום הזה יכפר עליכם", הא למדנו, שיום הכפורים מכפר. וכתוב אחד אומר: (ישעיה כב,יד) "אם יכפר העון הזה לכם עד תמתון", הא למדנו, שמיתה מכפרת. וכתוב אחד אומר: (תהלים פט,לג) "ופקדתי בשבט פשעם, ובנגעים עונם." הא למדנו, שיסורין מכפרין. כיצד יתקימו ארבעה כתובין אלו? העובר על מצות 'עשה' ועשה תשובה, אינו זז ממקומו עד שמוחלין לו, ועל זה נאמר: (ירמיה ג,כב) "שובו בנים שובבים". והעובר על מצות 'לא תעשה' ועשה תשובה, אין כח בתשובה לכפר, אלא התשובה תולה, ויום הכפורים מכפר, ועל זה נאמר: (ויקרא טז,ל) "כי ביום הזה יכפר עליכם". המזיד על כרתות, והעובר על מיתות בית דין ועשה תשובה, אין כח בתשובה לתלות, ולא ביום הכפורים לכפר, אלא התשובה ויום הכפורים מכפרין מחצה, ויסורין מכפרין מחצה, ועל זה נאמר: (תהלים פט,לג) "ופקדתי בשבט פשעם, ובנגעים עונם." מי שנתחלל בו שם שמים ועשה תשובה, אין כח בתשובה לתלות, ולא ביום הכפורים לכפר, ולא ביסורין למרק, אלא התשובה ויום הכפורים תולין, ויום המיתה ממרק עם היסורין, ועל זה נאמר: (ישעיה כב,יד) "אם יכפר העון הזה לכם עד תמתון", וכן הוא אומר: (שמואל א ג,יד) "אם יתכפר עון בית עלי בזבח ובמנחה"; בזבח ובמנחה אינו מתכפר, אבל ביום המיתה מתכפר.רבי אומר: שומע אני, שלא יכפר יום מיתה. כשהוא אומר: (יחזקאל לז,יג) "בפתחי את קברותיכם", הא למדנו, שיום המיתה מכפר.רבי אומר: כל שהוא מ"לא תשא" ולמעלן, התשובה מכפרת; מ"לא תשא" ולמטן ו"לא תשא" עמהם, התשובה תולה, ויום הכפורים מכפר. ואי זה הוא מ"לא תשא" ולמעלן? 'עשה' ו'לא תעשה' חוץ מ"לא תשא"; מ"לא תשא" ולמטן, דברים שחיבין עליהן מיתות בית דין, מיתה בידי שמים, כרת, ומלקות ארבעים, חטאות ואשמות, ו"לא תשא" עמהם.(שמות כ,ז) ["זכור את יום השבת לקדשו."] "זכור" (דברים ה,יא) ו"שמור", שניהם בדבור אחד נאמרו. (שמות לא,יד) "מחלליה מות יומת", (במדבר כח,יט) "וביום השבת שני כבשים בני שנה תמימם", שניהם נאמרו בדבור אחד. (ויקרא יח,טז) "ערות אשת אחיך לא תגלה", (דברים כה,ה) "יבמה יבא עליה", שניהם נאמרו בדבור אחד. (דברים כב,יא) "לא תלבש שעטנז", (דברים כב,יב) "גדלים תעשה לך", שניהם בדבור אחד נאמרו, מה שאי אפשר לאדם לומר כן, שנאמר: (תהלים סב,יב) "אחת דבר אלהים, שתים זו שמעתי, כי עז לאלהים." ואומר: (ירמיה כג,כט) "הלוא כה דברי, כאש! נאם יי, וכפטיש יפצץ סלע.""זכור" ו"שמור", "זכור", מלפניו ו"שמור", מאחריו. מכן אמרו: מוסיפין מחול על הקדש. משל לזאב, שהוא טורד מלפניו ומאחריו.*טורד: מגרש, מרחיק, מתוך שמפחדים ממנו.אלעזר בן חנניה בן חזקיה בן חנניה בן גרון אומר: "זכור את יום השבת לקדשו." תהי זוכרו מאחד בשבת, שאם נתמנה לך חפץ יפה, תהי מתקנו לשם שבת!רבי יצחק אומר: לא תהי מונה כדרך שאחרים מונין, אלא תהי מונה לשם שבת."לקדשו", לקדשו בברכה. מכן אמרו: מקדשין על היין בכניסתו. אין לי אלא קדשה ליום! קדשה ללילה מנין? תלמד לומר: (שמות לא,יד) "ושמרתם את השבת, כי קדש הוא לכם". אין לי אלא שבת, ימים טובים מנין? תלמד לומר: (ויקרא כג,ד) "אלה מועדי יי, מקראי קדש, אשר תקראו אתם במועדם."(שמות כ,ח) "ששת ימים תעבד, ועשית כל מלאכתך."  וכי אפשר לבשר ודם לעשות כל מלאכתו בששת ימים? אלא שבת כאלו כל מלאכתך עשויה!דבר אחר: שבת ממחשבת עבודה! ואומר: (ישעיה נח,יג-יד) "אם תשיב משבת רגלך, עשות חפצך ביום קדשי, וקראת לשבת ענג, לקדוש יי מכבד, וכבדתו מעשות דרכיך, ממצוא חפצך, ודבר דבר, אז תתענג על יי".(שמות כ,ט) ["ויום השביעי, שבת ליי אלהיך, לא תעשה כל מלאכה, אתה ובנך ובתך, עבדך ואמתך ובהמתך, וגרך אשר בשעריך."] "ויום השביעי שבת ליי אלהיך", למה נאמר? לפי שהוא אומר: (שמות לא,טו) "כל העשה מלאכה ביום השבת, מות יומת." ענש שמענו, אזהרה לא שמענו! תלמד לומר: "ויום השביעי שבת ליי אלהיך, לא תעשה כל מלאכה!" אין לי אלא ענש ואזהרה על מלאכת היום, ענש ואזהרה על מלאכת הלילה מנין? תלמד לומר: (שמות לא,יד) "מחלליה מות יומת". ענש שמענו, אזהרה לא שמענו! תלמד לומר "ויום השביעי שבת ליי אלהיך". מה תלמד לומר "שבת"? אלא להביא את הלילה בכלל אזהרה, דברי רבי אחי ברבי יאשיה."אתה ובנך ובתך", אלו קטנים. אתה אומר קטנים, או אינו אלא גדולים? אמרת, והלא כבר מזהרים הן? הא מה תלמד לומר "אתה ובנך ובתך"? אלו קטנים."ועבדך ואמתך", אלו בני ברית. אתה אומר בני ברית, או אינו אלא עבד ערל? כשהוא אומר (שמות כג,יב) "וינפש בן אמתך והגר", הרי עבד ערל אמור, הא מה תלמד לומר "ועבדך ואמתך"? אלו בני ברית."וגרך", זה גר צדק. אתה אומר זה גר צדק, או אינו אלא גר תושב? כשהוא אומר (שמות כג,יב) "והגר", הרי גר תושב אמור. הא מה תלמד לומר "וגרך"? זה גר צדק.(שמות כ,י) ["כי ששת ימים עשה יי את השמים ואת הארץ, את הים ואת כל אשר בם, וינח ביום השביעי, על כן ברך יי את יום השבת ויקדשהו."] "כי ששת ימים עשה יי את השמים ואת הארץ, את הים ואת כל אשר בם", מגיד שהים שקול כנגד כל מעשה בראשית."וינח ביום השביעי". וכי יש לפניו יגיעה? והלא כבר נאמר: (ישעיה מ,כח) "הלוא ידעת, אם לא שמעת, אלהי עולם יי, בורא קצות הארץ, לא ייעף ולא ייגע"! ואומר: (ישעיה מ,כט) "נתן ליעף כח ולאין אונים עצמה ירבה." ואומר: (תהלים לג,ו) "בדבר יי שמים נעשו וברוח פיו כל צבאם." ומה תלמד לומר "וינח"? אלא כביכל הכתיב על עצמו שברא עולמו בששה ימים ונח בשביעי. על אחת כמה וכמה אדם, שכתוב בו: (איוב ה,ז) "כי אדם לעמל יולד"!"על כן ברך יי את יום השבת ויקדשהו." ברכו במן, וקדשו במן. דברי רבי ישמעאל. רבי עקיבה אומר: ברכו במן, וקדשו בברכה. רבי יצחק אומר: ברכו במן, וקדשו במקושש. רבי שמעון בן יוחי אומר: ברכו במן, וקדשו במאורות. רבי שמעון בן יהודה איש כפר עכו אומר, משום רבי שמעון: ברכו במן, וקדשו במאור פניו שלאדם, "על כן ברך יי את יום השבת ויקדשהו."(שמות כ,יא) ["כבד את אביך ואת אמך, למען יארכון ימיך על האדמה אשר יי אלהיך נתן לך."] "כבד את אביך ואת אמך", שומע אני, בדברים! תלמד לומר: (משלי ג,ט) "כבד את יי מהונך ומראשית כל תבואתך." במאכל ובמשתה ובכסות נקיה.דבר אחר: "כבד את אביך ואת אמך", למה נאמר? לפי שנאמר: (ויקרא כ,ט) "כי איש איש אשר יקלל את אביו ואת אמו מות יומת". אין לי אלא איש, אשה מנין? טומטום ואנדרוגינוס מנין? תלמד לומר: "כבד את אביך ואת אמך", מכל מקום. מה כבוד, לא חלק בו בין איש לאשה, טומטום ואנדרוגינוס, אף מורא, לא תחלק בו בין איש לאשה, טומטום ואנדרוגינוס. דברי רבי ישמעאל.רבי יהודה בן בתירה אומר: נאמר: (ויקרא יט,ג) "איש אמו ואביו תיראו, ואת שבתתי תשמרו". מה שבת, לא חלק בו בין איש לאשה וטומטום ואנדרוגינוס, אף מורא, לא תחלק בו בין איש לאשה טומטום ואנדרוגינוס.רבי אומר: חביב כבוד אב ואם לפני מי שאמר והיה העולם, ששקל כבודן ככבודו, ומוראן כמוראו וקללתן כקללתו. כתוב "כבד את אביך ואת אמך", וכנגדו כתוב (משלי ג,ט) "כבד את יי מהונך", הקיש כבוד אב ואם לכבוד המקום. כתוב (ויקרא יט,ג) "איש אמו ואביו תיראו", וכנגדו כתוב (דברים ו,יג) "את יי אלהיך תירא". הקיש מורא אב ואם למורא המקום. כתוב (שמות כא,יז) "ומקלל אביו ואמו מות יומת." וכנגדו כתוב (ויקרא כד,טו) "איש כי יקלל אלהיו, ונשא חטאו." הקיש קללת אב ואם לקללת המקום.בא וראה מתן שכרן: (משלי ג,ט) "כבד את יי מהונך", (משלי ג,י) "וימלאו אסמיך שבע". (שמות כ,יא) "כבד את אביך ואת אמך", (דברים ה,טו) "למען יאריכן ימיך". (דברים י,כ) "את יי אלהיך תירא", (מלאכי ג,כ) "וזרחה לכם, יראי שמי, שמש צדקה".(ויקרא יט,ג) "איש אמו ואביו תיראו ואת שבתתי תשמרו". מה אמור בשבת? (ישעיה נח,יג-יד) "אם תשיב משבת רגלך... אז תתענג על יי, והרכבתיך על במתי ארץ".רבי אומר: גלוי וידוע היה לפני מי שאמר והיה העולם, שאדם מכבד את אמו יותר מאביו, מפני שהיא משדלתו בדברים, לפיכך הקדים את האב לאם בכבוד. וגלוי היה לפני מי שאמר והיה העולם, שאדם מתירא מאביו יותר מאמו, מפני שהוא מלמדו תורה. לפיכך הקדים את האם לאב במורא. מקום שחסר, השלים, או כל הקודם במקרא היה קודם במעשה? תלמד לומר: (ויקרא יט,ג) "איש אמו ואביו תיראו", מגיד ששניהן שקולין זה כזה."כבד את אביך ואת אמך". אם כבדתן, "למען יאריכן ימיך", אם לא, יקצרון ימיך! שדברי תורה נוטריקון,*נוטריקון: notarikon: קצרנות. שכן דברי תורה נדרשין מכלל הן, לאו, ומכלל לאו, הן."על האדמה אשר יי אלהיך נתן לך." מכן אמרו: כל מצוה שמתן שכרה בצדה, אין בית דין שלמטה מזהרין עליה.(שמות כ,יב) ["לא תרצח; לא תנאף; לא תגנב; לא תענה ברעך עד שקר."] "לא תרצח", למה נאמר? לפי שהוא אומר: (בראשית ט,ו) "שפך דם האדם, באדם דמו ישפך", ענש שמענו, אזהרה לא שמענו! תלמד לומר "לא תרצח"."לא תנאף", למה נאמר? לפי שהוא אומר: (ויקרא כ,י) "מות יומת הנאף והנאפת." ענש שמענו, אזהרה לא שמענו! תלמד לומר "לא תנאף"."לא תגנב", למה נאמר? לפי שהוא אומר: (שמות כא,טז) "וגנב איש ומכרו ונמצא בידו מות יומת." ענש שמענו, אזהרה לא שמענו! תלמד לומר "לא תגנב". הרי זה אזהרה לגונב נפש. אתה אומר הרי זו אזהרה לגונב נפש, או אזהרה לגונב ממון? וכשהוא אומר: (ויקרא יט,יא) "לא תגנבו ולא תכחשו ולא תשקרו איש בעמיתו", הרי זה אזהרה לגונב ממון אמור. ומה תלמד לומר "לא תגנב"? הרי זו אזהרה לגונב נפש.או הרי זו אזהרה לגונב ממון, והלה אזהרה לגונב נפש? אמרת, צא ולמד משלש עשרה מדות שהתורה נדרשת בהן, דבר הלמד מענינו. במה הכתוב מדבר? [בנפשות. אף כן בנפשות.]*הושלם על פי מדרש תנאים לדברים ה, יז.ועוד אמרת, שלש מצוות נאמרו בענין: שתים מפרשות ואחת סתומה, נלמד הסתומה מן המפרשות: מה מפרשות, מצוות שחיבין עליהן מיתת בית דין, אף הסתומה, מצוה שחיבין עליה מיתת בית דין. הא אין עליך לומר כלשון אחרון, אלא כלשון ראשון. הרי זו אזהרה לגונב נפש, והלה אזהרה לגונב ממון."לא תענה ברעך עד שקר", למה נאמר? לפי שהוא אומר: (דברים יט,יט) "ועשיתם לו כאשר זמם לעשות לאחיו". ענש שמענו, אזהרה לא שמענו! תלמד לומר "לא תענה ברעך עד שקר."כיצד נתנו עשרת הדברות? חמשה על לוח זה, וחמשה על לוח זה. כתוב בזה "אנכי יי אלהיך", וכנגדו כתוב "לא תרצח", מגיד הכתוב שכל מי שהוא שופך דמים, מעלין עליו כאלו ממעט בדמות.משל למלך בשר ודם שנכנס למדינה, והעמיד לו איקוניות,*איקוניות. eikonion: תמונה, צלם. ועשו לו צלמים, וטבעו לו מטבעות. לאחר זמן, כפו לו איקונותיו, שברו לו צלמיו,*כפו: הפכו. ובטלו לו מטבעותיו, ומעטו בדמותו שלמלך. כך, כל מי שהוא שופך דמים, מעלין עליו כאלו ממעט בדמות, שנאמר: (בראשית ט,ו) "שפך דם האדם, באדם דמו ישפך, כי בצלם אלהים עשה את האדם."כתוב "לא יהיה לך", וכנגדו כתוב "לא תנאף". מגיד הכתוב, שכל מי שעובד עבודה זרה, מעלין עליו כאלו מנאף מאחר המקום, שנאמר: (יחזקאל טז,לב) "האשה המנאפת תחת אישה תקח את זרים." ואומר: (הושע ג,א) "ויאמר יי אלי: עוד לך אהב אשה אהבת רע ומנאפת, כאהבת יי את בני ישראל, והם פנים אל אלהים אחרים, ואהבי אשישי ענבים."*אשישי ענבים: עוגות צימוקים. פירוש אחר: גביעי יין.כתוב "לא תשא את שם יי אלהיך לשוא", וכנגדו כתוב "לא תגנב". מגיד הכתוב, שכל מי שהוא גונב, סופו לבא לידי שבועת שוא, שנאמר: (ירמיה ז,ט) "הגנב רצח ונאף והשבע לשקר". וכתוב: (הושע ד,ב) "אלה וכחש ורצח וגנב ונאף".כתוב "זכור את יום השבת לקדשו", וכנגדו כתוב "לא תענה ברעך עד שקר." מגיד הכתוב, שכל מי שמחלל את השבת, כאלו מעיד לפני מי שאמר והיה העולם, שברא עולמו לששה, ולא נח בשביעי. וכל מי שהוא משמר את השבת, מעיד לפני מי שאמר והיה העולם, שברא עולמו לששה ונח בשביעי, שנאמר: (ישעיה מג,יב) "ואתם עדי, נאם יי, ואני אל."כתוב "כבד את אביך ואת אמך", וכנגדו כתוב "לא תחמד". מגיד הכתוב, שכל מי שהוא חומד, סוף שהוא מוליד בן שהוא מקלל לאביו, ומכבד למי שאינו אביו. לכך נתנו עשרת הדברות, חמשה על לוח זה, וחמשה על לוח זה. דברי רבי חנניה בן גמליאל.וחכמים אומרים: עשרה על לוח זה ועשרה על לוח זה, שנאמר: (דברים ה,יח) "את הדברים האלה דבר יי אל כל קהלכם בהר מתוך האש הענן והערפל, קול גדול ולא יסף, ויכתבם על שני לחת אבנים ויתנם אלי." ואומר: (שיר השירים ד,ה) "שני שדיך כשני עפרים, תאומי צביה". ואומר: (שיר השירים ה,יד) "ידיו גלילי זהב, ממלאים בתרשיש".(שמות כ,יג) ["לא תחמד בית רעך, לא תחמד אשת רעך, ועבדו ואמתו, ושורו וחמרו, וכל אשר לרעך."] "לא תחמד". רבי אומר: כתוב אחד אומר "לא תחמד", וכתוב אחד אומר (דברים ה,יז) "לא תתאוה". כיצד יתקימו שני כתובין הללו? הרי זה אזהרה לעוקף מאחר המנאף.*עוקף: גורם בעורמה."לא תחמד בית רעך", כלל; "ועבדו ואמתו ושורו וחמרו", פרט; כלל ופרט, אין בכלל אלא מה שבפרט. כשהוא אומר "וכל אשר לרעך", חזר וכלל, או כלל ככלל הראשון? הרי אמרת לאו, אלא חזר וכלל. כלל ופרט וכלל, אי אתה דן אלא כעין הפרט. מה הפרט מפרש בדבר שהוא קונה ומקנה, אף כל דבר שהוא קונה ומקנה. או מה פרט מפרש בנכסין מטלטלין שאין להן אחריות, אף אין לי אלא נכסין מטלטלין שאין להן אחריות. וכשהוא אומר: על כרחך כתוב במשנה תורה (דברים ה,יז) "שדהו", מה הפרט מפרש בדבר שהוא קונה ומקנה, אף אין לי אלא דבר שהוא קונה ומקנה. או מה הפרט מפרש, דבר שאי אפשר לו לבא ברשותך אלא לרצון בעלים, אף אין לי אלא דבר שאי אפשר לו לבא ברשותך, אלא לרצון בעלים. יצא שאת חומד בתו לבנך, או בנו לבתך, או אפלו חומד בדברים? תלמד לומר: (דברים ז,כה) "לא תחמד כסף וזהב עליהם ולקחת לך". מה להלן, עד שיעשה מעשה, אף כן, עד שיעשה מעשה.(שמות כ,יד) ["וכל העם ראים את הקולת ואת הלפידם, ואת קול השפר ואת ההר עשן, וירא העם וינעו, ויעמדו מרחק."] "וכל העם ראים את הקולת". רואין את הנראה ושומעין את הנשמע. דברי רבי ישמעאל. רבי עקיבה אומר: רואין ושומעין את הנראה. רואין דבר שלאש יוצא מפי הגבורה, ונחצב על הלוחות, שנאמר: (תהלים כט,ז) "קול יי חצב להבות אש.""וכל העם ראים את הקולת", קול קולי קולות ולפיד לפידי לפידים. וכמה קולות היו, וכמה לפידים היו? אלא שהיו משמיעין את האדם לפי כחו, שנאמר: (תהלים כט,ד) "קול יי בכח".רבי אומר: להודיע שבחן שלישראל, שכשעמדו כלן לפני הר סיני לקבל את התורה, היו שומעין את הדבור ומפרשין אותו, שנאמר: (דברים לב,י) "יסבבנהו יבוננהו",*יבוננהו: יתן בו בינה. שמכיון שהיה הדבור יוצא, היו מפרשים אותו.רבי אליעזר אומר: להודיע שבחן שלישראל, שכשעמדו כלן לפני הר סיני לקבל את התורה, מגיד שלא היו בהן סומין, שנאמר: (שמות כ,יד) "וכל העם ראים"; מלמד שלא היו בהן אלמין, שנאמר: (שמות יט,י) "ויענו כל העם יחדו"; מלמד שלא היו בהן חרשין, שנאמר: (שמות כד,ז) "כל אשר דבר יי, נעשה ונשמע." מלמד שלא היו בהן חגרין, שנאמר: (שמות יט,יח) "ויתיצבו בתחתית ההר." ומלמד שלא היו בהן טפשין, שנאמר: (דברים ד,לה) "אתה הראת לדעת".רבי נתן אומר: מנין אתה אומר, שהראה המקום לאברהם אבינו גיהנם ומתן תורה וקריעת ים סוף? שנאמר: (בראשית טו,יז) "ויהי השמש באה, ועלטה היה, והנה תנור עשן ולפיד אש אשר עבר בין הגזרים האלה." והנה תנור עשן", זה גיהנם, שנאמר: (ישעיה לא,ט) "ותנור לו בירושלם." "ולפיד אש", זה מתן תורה, שנאמר: "וכל העם ראים את הקולת ואת הלפידם". (בראשית טו,יז) "אשר עבר בין הגזרים האלה", זה קריעת ים סוף, שנאמר: (תהלים קלו,יג) "לגזר ים סוף לגזרים".הראהו בית המקדש וסדר קרבנות, שנאמר: (בראשית טו,ט) "ויאמר אליו: קחה לי עגלה משלשת,*משלשת: בת שלוש שנים, כלומר בשנתה השלישית. פירוש אחר: שלישית לבטן. ועז משלשת, ואיל משלש, ותר וגוזל."הראהו ארבע מלכיות שהן עתידין לשעבד את בניו, שנאמר: (בראשית טו,יב) "ויהי השמש לבוא, ותרדמה נפלה על אברם, והנה אימה חשכה גדלה נפלת עליו." "אימה", זו מלכות בבל; "חשכה", זו מלכות מדי; "גדלה", זו מלכות יון; "נפלת", זו מלכות רביעית. ויש מחליפין בדבר: "נפלת עליו", זו מלכות בבל, שנאמר: (ישעיה כא,ט) "נפלה בבל"; "גדלה", זו מלכות מדי, שנאמר: (אסתר ג,ז) "גדל המלך אחשורוש"; "חשכה", זו מלכות יון, שהחשיכה עיניהם שלישראל בתענית; "אימה", זו מלכות רביעית, שנאמר: *(דניאל ז,ז)** נוראה ואימתנית וחזקה מאוד. "דחילה ואימתני ותקיפא יתירה"."וירא העם וינעו". אין נוע בכל מקום אלא זיע, שנאמר: (ישעיה כד,כ) "נוע תנוע ארץ"."ויעמדו מרחק", חוץ משנים עשר מיל. מגיד שהיו ישראל נרתעים לאחוריהם שנים עשר מיל, וחוזרין לפניהם שנים עשר מיל, עשרים וארבעה מיל על כל דבר ודבר. נמצאו מהלכים באותו היום מאתים וארבעים מיל. באותה שעה אמר המקום למלאכי השרת: רדו וסיעו את אחיכם! שנאמר: (תהלים סח,יג) "מלכי צבאות ידדון ידדון",*מלכי צבאות. בכתבי יד אוקספורד ומינכן: מלאכי צבאות. ידדון בהליכה, ידדון בחזירה. ולא מלאכי השרת בלבד, אלא אף הקדש ברוך הוא, שנאמר: (שיר השירים ב,ו) "שמאלו תחת לראשי, וימינו תחבקני."רבי יהודה ברבי אלעי אומר: לפי שהיו ישראל משלהבין מחמת האש שלמעלן, אמר המקום לענני כבוד: הזילו טל חיים על בני! שנאמר: (תהלים סח,ט) "ארץ רעשה, אף שמים נטפו מפני אלהים, זה סיני, מפני אלהים, אלהי ישראל." ואומר (תהלים סח,י) "גשם נדבות תניף אלהים". אימתי נעשה כל הכבוד הזה? בשעה שהיתה נאה שבאמות, ומכבדת את התורה, שנאמר: (תהלים סח,יג) "ונות בית תחלק שלל." ואין שלל אלא תורה, שנאמר: (תהלים קיט,קסב) "שש אנכי על אמרתך, כמוצא שלל רב."(שמות כ,טו) "ויאמרו אל משה: דבר אתה עמנו ונשמעה, ואל ידבר עמנו אלהים, פן נמות." מגיד שלא היה בהם כח לקבל יותר מעשרת הדברות, שנאמר: (דברים ה,כב) "אם יספים אנחנו לשמע את קול יי אלהינו עוד, ומתנו." אלא, (דברים ה,כד) "קרב אתה ושמע!" מאותה שעה, זכו ישראל להעמיד המקום מהן נביאים, שנאמר: (דברים יח,יח) "נביא אקים להם". נביא עתיד אני להעמיד מהם, אלא שקדמו הם בזכות, שנאמר: (דברים ה,כח) "ויאמר יי אלי: היטיבו אשר דברו!" אשרי בני אדם שהמקום הודה לדבריהם! וכן הוא אומר: (במדבר כז,ו) "כן בנות צלפחד דברת". (במדבר לו,ה) "כן מטה בני יוסף דברים." אשרי בני אדם שהמקום הודה לדבריהם! וכן הוא אומר: (דברים יד,כ) "ויאמר יי: סלחתי כדברך!" עתידים אמות העולם לומר: אשרי אדם שהמקום הודה לדבריו!(דברים ה,כט) "מי יתן והיה לבבם זה", אלו אפשר להעביר מלאך המות, הייתי מעבירו, אלא שכבר נגזרה גזרה. רבי יוסה אומר: על תני. כך עמדו ישראל על הר סיני, על תני שלא ישלט בהם מלאך המות, שנאמר: (תהלים פב,ו) "אני אמרתי: אלהים אתם, ובני עליון כלכם!" חבלתם מעשיכם, (תהלים פב,ז) "אכן כאדם תמותון, וכאחד השרים תפלו!"(שמות כ,טז) ["ויאמר משה אל העם: אל תיראו! כי לבעבור נסות אתכם בא האלהים, ובעבור תהיה יראתו על פניכם, לבלתי תחטאו."] "ויאמר משה אל העם: אל תיראו!" הרי משה מזרזן, להודיע חכמתו שלמשה, היאך היה עומד ומפיס כל אותן האלפים וכל אותן הרבבות. עליו מפרש בקבלה: (קהלת ז,יט) "החכמה תעז לחכם מעשרה שליטים"."כי לבעבור נסות אתכם". בשביל לגדל אתכם בין האמות. "בא האלהים, ובעבור תהיה יראתו על פניכם". זו בושה. סימן טוב באדם שהוא בישן. "לבלתי תחטאו." מגיד שהבושה מביאה לידי יראת חטא, שנאמר: (ירמיה ו,טו) "הבישו כי תועבה עשו! גם בוש לא יבושו, גם הכלים לא ידעו, לכן יפלו בנפלים, בעת פקדתים יכשלו, אמר יי."(שמות כ,יז) ["ויעמד העם מרחק, ומשה נגש אל הערפל אשר שם האלהים."] "ויעמד העם מרחק", אלו שנים עשר מיל. מגיד שהיה מחנה ישראל שנים עשר מיל. ומנין שהיה מחנה ישראל שנים עשר מיל? שנאמר: (במדבר לג,מט) "ויחנו על הירדן, מבית הישמת עד אבל השטים", שנים עשר מיל."ומשה נגש אל הערפל". מי גרם לו? ענותנותו, שנאמר: (במדבר יב,ג) "והאיש משה ענו מאד". מגיד הכתוב, שכל מי שהוא ענו, סופו להשרות שכינה עם בני אדם בארץ, שנאמר: (ישעיה נז,טו) "כי כה אמר רם ונשא, שכן עד וקדוש שמו: מרום וקדוש אשכון", את מי? "ואת דכא ושפל רוח", ואומר: (ישעיה סא,א) "רוח אדני יי עלי, יען משח יי אתי לבשר ענוים, שלחני לחבש לנשברי לב, לקרא לשבוים דרור, ולאסורים פקח קוח."*פקח קוח: שחרור. ואומר: (ישעיה סו,ב) "ואת כל אלה ידי עשתה, ויהיו כל אלה, נאם יי, ואל זה אביט: אל עני ונכה רוח, וחרד על דברי." ואומר: (תהלים נא,יט) "זבחי אלהים, רוח נשברה".וכל מי שהוא גבה לב, גורם לטמא את הארץ ולסלק את השכינה, שנאמר: (תהלים קא,ה) "גבה עינים ורחב לבב, אתו לא אוכל." וכל גבה לב קרוי תועבה, שנאמר: (משלי טז,ה) "תועבת יי כל גבה לב, יד ליד לא ינקה." עבודה זרה קרויה תועבה, שנאמר: (דברים ז,כו) "ולא תביא תועבה אל ביתך". כשם שעבודה זרה מטמא את הארץ, ומסלקת את השכינה, כך כל מי שהוא גבה לב, גורם לטמא את הארץ ולסלק את השכינה."ומשה נגש אל הערפל אשר שם האלהים." לפנים משלש מחיצות: (דברים ד,יא) "חשך ענן וערפל". "חשך", מבחוץ, "ענן", מבפנים, "וערפל", מלפני ולפנים, שנאמר: "ומשה נגש אל הערפל".(שמות כ,יח) "ויאמר יי אל משה: כה תאמר אל בני ישראל: אתם ראיתם כי מן השמים דברתי עמכם." בלשון שאני אומר לך, בו תדבר אל בני, בלשון הקדש."אתם ראיתם". הפרש בין שאדם רואה ובין שאחרים משיחין לו: שכשאחרים משיחין לו, פעמים שלבו חלוק, אבל כן, "אתם ראיתם".רבי נתן אומר: (שמות כ,יח) "אתם ראיתם", למה נאמר? לפי שהוא אומר: (תהלים קלח,ד) "יודוך יי כל מלכי ארץ, כי שמעו אמרי פיך." יכל כשם ששמעו, כך ראו? תלמד לומר "אתם ראיתם", לא ראו אמות העולם."כי מן השמים דברתי עמכם." כתוב אחד אומר "כי מן השמים", וכתוב אחד אומר (שמות יט,כ) "וירד יי על הר סיני". כיצד יתקימו שני כתובין? הכריע: (דברים ד,לו) "מן השמים השמיעך את קלו ליסרך". דברי רבי ישמעאל.רבי עקיבה אומר: כתוב אחד אומר "כי מן השמים", וכתוב אחד אומר: (שמות יט,כ) "וירד יי על הר סיני אל ראש ההר", מלמד שהרכין המקום שמי שמים העליונים על ראש ההר, ודבר עמהן מן השמים, שנאמר: (דברים ד,לו) "מן השמים השמיעך את קלו". וכן הוא אומר: (תהלים יח,י) "ויט שמים וירד, וערפל תחת רגליו."רבי אומר: (שמות יט,כ) "וירד יי על הר סיני אל ראש ההר", שומע אני, כשמועו. אמרת, ומה אחד משמשי שמשין, הרי הוא במקומו ושלא במקומו, קל וחמר לכבודו שלמי שאמר והיה העולם.(שמות כ,יט) ["לא תעשון אתי אלהי כסף, ואלהי זהב לא תעשו לכם."] "לא תעשון אתי". רבי ישמעאל אומר: לא תעשון דמות שמשמשין לפני במרום. לא דמות מלאכים, ולא דמות כרובים, ולא דמות אופנים.רבי נתן אומר: "לא תעשון אתי", שלא תאמר: הריני עושה כמין דמות ומשתחוה לה! תלמד לומר "לא תעשון אתי". ואומר: (דברים ד,טו) "ונשמרתם מאד לנפשתיכם, כי לא ראיתם כל תמונה".רבי עקיבה אומר: "לא תעשון אתי", שלא תנהגו בי כדרך שאחרים מנהגין ביראותיהן, שכשהטובה באה עליהם, הם מכבדין את אלהיהן, שנאמר: (חבקוק א,טז) "על כן יזבח לחרמו, ויקטר למכמרתו,*חרמו, מכמרתו: רשת הציד שלו, כינוי לאליליו. כי בהמה שמן חלקו, ומאכלו בראה." וכשהפרענות באה עליהן, הם מקללין את אלהיהן, שנאמר: (ישעיה ח,כא) "והיה כי ירעב והתקצף, וקלל במלכו ובאלהיו". אבל אתם, אם הבאתי עליכם את הטובה, תנו הודיה! הבאתי עליכם את היסורין, תנו הודיה! וכן דוד אומר: (תהלים קטז,יג;ג-ד) "כוס ישועות אשא ובשם יי אקרא." "צרה ויגון אמצא. ובשם יי אקרא". וכן איוב אומר: (איוב א,כא) "יי נתן ויי לקח, יהי שם יי מברך", על מדת הטוב ועל מדת הפרענות. ומה אשתו אומרת לו? (איוב ב,ט) "עדך מחזיק בתמתך? ברך אלהים ומת!" ומה הוא אומר לה? (איוב ב,י) "כדבר אחת הנבלות תדברי! גם את הטוב נקבל מאת האלהים, ואת הרע לא נקבל? בכל זאת לא חטא איוב בשפתיו."אנשי דור המבול שהיו כעורין בטובה, וכשבאת עליהן הפרענות, קבלו עליהן על כרחן. אנשי סדום שהיו כעורין בטובה, וכשבאת עליהן הפרענות, קבלו אותה על כרחן. ואנו, שהיינו נאים בטובה, לא נהי נאים בפרענות? זה הוא שאמר לה: "כדבר אחת הנבלות תדברי! גם את הטוב נקבל מאת האלהים, ואת הרע לא נקבל?"ועוד, שיהי אדם שמח ביסורין יותר מהטובה, שאפלו אדם עומד בטובה כל ימיו, אינו נמחל לו מן העברות שבידו. ומי מוחל לו? הוי אומר, יסורין.רבי אליעזר בן יעקב אומר: הרי הוא אומר: (משלי ג,יא) "מוסר יי, בני, אל תמאס, ואל תקץ בתוכחתו!"*תקץ: תזלזל. מפני מה? (משלי ג, יב) "כי את אשר יאהב, יי יוכיח, וכאב את בן ירצה." אמרת, צא ולמד, מי גרם לבן זה לרצות את האב? הוי אומר, יסורין.רבי מאיר אומר: (דברים ח,ה) "וידעת עם לבבך, כי כאשר ייסר איש את בנו, יי אלהיך מיסרך." יהי לבך יודע מעשים שעשית, ויסורין שהבאתי עליך, שלא לפי מעשיך הבאתי עליך את היסורין.רבי יוסה ברבי יהודה אומר: חביבין הן יסורין, ששמו שלמקום חל על מי שהיסורין באין עליו, שנאמר (דברים ח,ה) "יי אלהיך מיסרך."רבי יונתן אומר: חביבין הן יסורין, שכשם שהברית כרותה לארץ, כך כרותה ליסורין, שנאמר: (דברים ח,ה) "יי אלהיך מיסרך." וכתוב: (דברים ח,ז) "כי יי אלהיך מביאך אל ארץ טובה".רבי שמעון בן יוחי אומר: חביבין יסורין, ששלש מתנות טובות נתנו להן לישראל, ואמות העולם מתאוין להן, ולא נתנו להם אלא ביסורין, ואלו הן: תורה, וארץ ישראל, והעולם הבא. תורה מנין? שנאמר: (משלי א,ב) "לדעת חכמה ומוסר, להבין אמרי בינה." ואומר: (תהלים צד,יב) "אשרי הגבר אשר תיסרנו יה, ומתורתך תלמדנו." ארץ ישראל מנין? שנאמר (דברים ח,ה) "יי אלהיך מיסרך." ואומר: (דברים ח,ז) "כי יי אלהיך מביאך אל ארץ טובה". העולם הבא מנין? שנאמר: (משלי י,כג) "כי נר מצוה, ותורה אור, ודרך חיים תוכחות מוסר." אמרת, אי זו היא דרך שהיא מביאה את האדם לחיי העולם הבא? הוי אומר, יסורין.רבי נחמיה אומר: חביבין יסורין, שכשם שהקרבנות מרצין, כך יסורין מרצין. בקרבנות מה הוא אומר? (ויקרא א,ד) "ונרצה לו לכפר עליו." ביסורין מה הוא אומר? (ויקרא כו,מג) "והם ירצו את עונם". ולא עוד, אלא שהיסורין מרצין יותר מן הקרבנות. מפני מה? שהקרבנות בממון, והיסורין בגוף. וכן הוא אומר: (איוב ב,ד) "עור בעד עור, וכל אשר לאיש, יתן בעד נפשו."כבר היה רבי אליעזר חולה, ונכנסו ארבעה זקנים לבקרו, רבי טרפון ורבי יהושע, ורבי אלעזר בן עזריה, ורבי עקיבה. נענה רבי טרפון ואמר: רבי! חביב אתה לישראל מגלגל חמה! שגלגל חמה בעולם הזה מאיר, ואתה הארת לנו בעולם הזה ולעולם הבא! נענה רבי יהושע ואמר: רבי! חביב אתה לישראל מיום הגשמים! גשמים נותנין חיים בעולם הזה, ואתה נתת בעולם הזה ולעולם הבא! נענה רבי אלעזר בן עזריה ואמר: רבי! חביב אתה לישראל יותר מאב ואם! שאב ואם מביאין את האדם לחיי העולם הזה, אבל אתה הבאתנו לחיי העולם הבא!נענה רבי עקיבה ואמר: רבי! חביבין יסורין! אמר להם רבי אליעזר לתלמידיו: סמכוני! ישב לו רבי אליעזר, אמר לו: אמר, עקיבה! אמר לו: הרי הוא אומר: (דברי הימים ב לג,א-ב) "בן שתים עשרה שנה מנשה במלכו, וחמשים וחמש שנה מלך בירושלם. ויעש הרע בעיני יי, כתועבות הגוים אשר הוריש יי מפני בני ישראל." ואומר: (משלי כה,א) "גם אלה משלי שלמה, אשר העתיקו אנשי חזקיה מלך יהודה." וכי תעלה על דעתך, שחזקיהו מלך יהודה למד תורה לכל ישראל, ולמנשה בנו לא למדו תורה? אלא אמר מעתה, שכל תלמוד שלמדו וכל עמל שעמל בו, לא הואיל לו כלום. ומה הואיל לו? הוה אומר, יסורין, שנאמר: (דברי הימים ב לג,י-יד) "וידבר יי אל מנשה ואל עמו, ולא הקשיבו. ויבא יי עליהם את שרי הצבא אשר למלך אשור, וילכדו את מנשה בחחים,*חחים: קרסים. פירוש אחר: טבעות לאף. ויאסרהו בנחשתים,*נחשתים: עזיקים עשוים נחושת. ויוליכהו בבלה. וכהצר לו, חלה את פני יי אלהיו, ויכנע מאד מלפני אלהי אבתיו. ויתפלל אליו, ויעתר לו וישמע תחנתו, וישיבהו ירושלם למלכותו"."אלהי כסף ואלהי זהב לא תעשו לכם." למה נאמר? לפי שהוא אומר: (שמות כה,יח) "ועשית שנים כרבים זהב". אמר, הריני עושה ארבעה! תלמד לומר: "אלהי כסף ואלהי זהב לא תעשו לכם." אם הוספת על שנים, הרי הם כאלהי זהב."אלהי כסף" למה נאמר? והלא כבר נאמר "אלהי זהב"? ומה תלמד לומר "אלהי כסף"? והלא מה שהתרנו בו, אסרנו בו? מה שאסרנו בו, דין הוא שנאסר בו, ומה תלמד לומר "אלהי כסף"? לפי שמצינו, כל כלי בית עולמים, שאם אין להם שלזהב, הן עושין אותן שלכסף, שומע אני, אף שנים כרבים כן! תלמד לומר "אלהי כסף", הא אם שניתן משלזהב, הרי הן כאלהי כסף."לא תעשו לכם", שלא תאמר: הואיל ונתנה תורה רשות לעשות בבית המקדש, הרי אני עושה בבתי כנסיות ובבתי מדרשות! תלמד לומר "לא תעשו לכם".דבר אחר: (שמות כ,יט) "לא תעשו לכם", שלא תאמר: הרי אני עושה לנוי, כדרך שאחרים עושין במדינות! תלמד לומר "לא תעשו לכם!"(שמות כ,כ) ["מזבח אדמה תעשה לי, וזבחת עליו את עלתיך ואת שלמיך, את צאנך ואת בקרך, בכל המקום אשר אזכיר את שמי, אבוא אליך וברכתיך."] "מזבח אדמה תעשה לי", מזבח מיחד לי, שלא תבנהו מתחלה לשום אחר.רבי ישמעאל אומר: מזבח מחבר באדמה תעשה לי, שלא תבנהו על גבי כפין,*כפין: מרחב מקורה בקימורים. ולא על גבי עמודים.רבי נתן אומר: מזבח חלול באדמה תעשה לי, שנאמר: (שמות כז,י) "נבוב לחת תעשה אתו".*נבוב לחת: חלול באמצע, בין לוחות העץ של דפנות המזבח. מילאו את החלל באדמה כשחנו.איסי בן עקביה אומר: מזבח נחשת מלא אדמה תעשה לי, שנאמר: (מלכים א ח,סד) "כי מזבח הנחשת אשר לפני יי, קטן מהכיל את העלה". וכי קטון היה? והלא כבר נאמר: (מלכים א ג,ד) "אלף עלות יעלה שלמה על המזבח ההוא"? ומה תלמד לומר "קטן"? אלא ביום שנבנה זה, נגנז זה."וזבחת עליו". "עליו", כנגדו. אתה אומר "עליו", כנגדו, או "עליו" כשמועו? והדין נותן: ומה, אם צפון המזבח, שאינו כשר לכפרה, כשר לשחיטה, ראש המזבח, שהוא כשר לכפרה, דין הוא שיכשר לשחיטה! והרי המזבח הפנימי יוכיח, שהוא כשר לכפרה ואינו כשר לשחיטה, הוא יוכיח על מזבח החיצון, אף על פי שהוא כשר לכפרה, לא יכשר לשחיטה. לא! אם אמרת במזבח הפנימי, שאינו לא מתיר ולא מכשיר, ואינו גומר את הכפרה, לפיכך אינו כשר לשחיטה, תאמר במזבח החיצון, שהוא מתיר ומכשיר וגומר את הכפרה, לפיכך יהי כשר לשחיטה! תלמד לומר: (דברים יב,כז) "ועשית עלתיך, הבשר והדם, על מזבח יי אלהיך". הבשר והדם בראש המזבח, ואין שחיטה בראש המזבח.רבי יוסה אומר: אף לשחט בראש המזבח. הכתוב מסיעו, שנאמר: "מזבח אדמה תעשה לי, וזבחת עליו את עלתיך ואת שלמיך, את צאנך ואת בקרך". כתוב אחד אומר "את עלתיך ואת שלמיך" וכתוב אחד אומר (דברים יב,כז) "ועשית עלתיך הבשר והדם". כיצד יתקימו שני כתובין?רבי יוסה ברבי יהודה אומר: מחצי המזבח לצפון, כצפון, ומחצי המזבח לדרום, כדרום. ואין לי אלא צפון המזבח שהוא כשר לשחיטה, שאר כל צפון העזרה מנין? תלמד לומר: (ויקרא יד,יג) "ושחט את הכבש במקום אשר ישחט את החטאת ואת העלה, במקום הקדש", שאין תלמוד (לומר) "במקום הקדש", אלא להכשיר בו כל רוח צפונית."וזבחת עליו את עלתיך", אין לי אלא עולה ושלמים; ושאר כל הקדשים מנין? תלמד לומר: (ויקרא יד,יג) "כי כחטאת האשם הוא לכהן", שאין תלמוד (לומר) "קדש" ו"קדשים", אלא להכשיר בו את שאר כל הקדשים. אין לי אלא חטאת ועולה ושלמים; ושאר כל קרבנות הצבור מנין? תלמד לומר "את צאנך ואת בקרך". משמע מביא את הקדשים ואת החלין! אמרת, במי הענין מדבר? בקדשים."בכל המקום אשר אזכיר את שמי, אבוא אליך וברכתיך." והיכן אני נגלה אליך? בבית הבחירה. אף את, לא תהי מזכיר את שמי אלא בבית הבחירה. מכן אמרו: שם המפרש אסור להאמר בגבולין.*בגבולין: כל מקום שהוא מחוץ להר הבית.רבי אליעזר בן יעקב אומר: אם תבא לביתי, אבא לביתך, ואם לא תבא לביתי, אף אני לביתך לא אבא! מקום שלבי אוהב, שם רגלי מוליכות אותי! מכן אמרו: כל עשרה בני אדם שנכנסין לבית הכנסת, שכינה עמהם, שנאמר: (תהלים פב,א) "אלהים נצב בעדת אל". ומנין אפלו שלשה שדנין? שנאמר: (תהלים פב,א) "בקרב אלהים ישפט." ומנין אפלו שנים? שנאמר: (מלאכי ג,טז) "אז נדברו יראי יי איש אל רעהו". ומנין אפלו אחד? שנאמר: "בכל המקום אשר אזכיר את שמי, אבוא אליך".(שמות כ,כא) ["ואם מזבח אבנים תעשה לי, לא תבנה אתהן גזית, כי חרבך הנפת עליה ותחללה."] "ואם מזבח אבנים תעשה לי". רבי ישמעאל אומר: כל "אם" ו"אם" שבתורה, רשות, חוץ משלשה: (ויקרא ב,יד) "ואם תקריב מנחת בכורים ליי", חובה. אתה אומר חובה, או אינו אלא רשות? תלמד לומר "תקריב את מנחת בכוריך", חובה ולא רשות.כיוצא בו: (שמות כב,כד) "אם כסף תלוה את עמי, את העני עמך, לא תהיה לו כנשה, לא תשימון עליו נשך", חובה. אתה אומר חובה, או אינו אלא רשות? תלמד לומר: (דברים טו,י) "והעבט תעביטנו", חובה ולא רשות.*העבט: לקיחת עבוט, משכון מן הלווה, על ידי המלווה, כדי להבטיח שיחזיר הלווה את חובו.כיוצא בו: "ואם מזבח אבנים תעשה לי", חובה. אתה אומר חובה, או אינו אלא רשות? תלמד לומר (דברים כו,ו) "אבנים שלמות תבנה", רשות. אתה אומר רשות, או אינו אלא חובה? תלמד לומר "מזבח אבנים תעשה לי", רשות ולא חובה. ומה תלמד לומר "ואם מזבח אבנים"? אלא אם רצה לעשות שלאבנים, יעשה, שללבנים, יעשה. והרי דברים קל וחמר: ומה, אם מזבח החמור, אם רצה לשנות, ישנה, קל וחמר לשאר כל הכלים."לא תבנה אתהן גזית". אין גזית אלא גזוזות שהונף עליהם ברזל. רבי נתן אומר: הרי שבנה בו שתי אבנים גזוזות שהניף עליהם ברזל, שומע אני, המזבח כלו פסול? תלמד לומר "לא תבנה אתהן גזית", הן פסולות, ושאר כל המזבח כשר."לא תבנה אתהן גזית". בו אין את בונה גזית, אבל את בונה בהיכל ובקדשי הקדשים גזית. שהיה בדין: ומה, אם מזבח הקל, אסור לבנות בו גזית, ההיכל וקדשי הקדשים חמורין, דין הוא שתהי אסור לבנות בהן גזית! תלמד לומר "לא תבנה אתהן גזית", בו אין את בונה גזית, אבל את בונה בהיכל ובקדשי הקדשים גזית. ומה אני מקים: (מלכים א ו,ז) "ומקבות והגרזן, כל כלי ברזל, לא נשמע בבית בהבנתו"? בבית אינו נשמע, אבל בחוץ, הוא נשמע."כי חרבך הנפת עליה ותחללה." מכן היה רבי שמעון בן אלעזר אומר: המזבח נברא להאריך ימיו שלאדם, והברזל נברא לקצר ימיו שלאדם. אינו דין שיניף המקצר על המאריך.רבן יוחנן בן זכי אומר: הרי הוא אומר: (דברים כז,ו) "אבנים שלמות תבנה", אבנים שמטילות שלום. והרי דברים קל וחמר: מה, אם אבני מזבח, שאינן לא רואות ולא שומעות ולא מדברות, על שהן מטילות שלום בין ישראל לאביהן שבשמים, אמר הקדש (דברים כז,ה) "לא תניף עליהם ברזל", המטיל שלום בין איש לאיש, בין איש לאשתו, בין עיר לעיר, בין אמה לאמה, בין משפחה למשפחה, בין ממשלה לממשלה, על אחת כמה כמה שלא תבואהו פרענות!(שמות כ,כב) ["ולא תעלה במעלת על מזבחי, אשר לא תגלה ערותך עליו."] "ולא תעלה במעלת על מזבחי". מכן אמרו: עשה כבש למזבח, אין לי אלא עליה; ירידה מנין? תלמד לומר "אשר לא תגלה ערותך עליו." הא לא עליה ולא ירידה גרמה, אלא כסוי גרם.רבי ישמעאל אומר: אינו צריך! הלא כבר נאמר: (שמות כח,מב) "ועשה להם מכנסי בד, לכסות בשר ערוה, ממתנים ועד ירכים יהיו." ומה תלמד לומר "אשר לא תגלה ערותך עליו"? שלא יפסע בו פסיעה גסה, אלא גודל בצד עקב, ועקב בצד גודל."אשר לא תגלה ערותך עליו." עליו אין את פוסע פסיעה גסה, אבל את פוסע פסיעה גסה בהיכל ובקדשי הקדשים. שהיה בדין: ומה, אם מזבח הקל, אסור לפסע בו פסיעה יתרה, ההיכל וקדשי הקדשים החמורין, דין הוא שתהא אסור לפסע בהן פסיעה יתרה! תלמד לומר "אשר לא תגלה ערותך עליו", בו אין את פוסע פסיעה יתרה, אבל את פוסע פסיעה יתרה בהיכל ובקדשי הקדשים. והרי דברים קל וחמר: ומה, אם אבנים, שאין בהן דעת לא לרעה ולא לטובה, אמר המקום, לא תנהג בהן בבזיון, חברך, שהוא בדמותו שלמי שאמר והיה העולם, דין הוא שלא תנהג בו בבזיון.(שמות כ,כב-כא,א) "אשר לא תגלה ערותך עליו. ואלה המשפטים אשר תשים", נמצינו למדין שסנהדרין בצד מזבח. אף על פי שאין ראיה לדבר, זכר לדבר, שנאמר: (מלכים א ב,כח) "וינס יואב אל אהל יי, ויחזק בקרנות המזבח." חסלת מסכתא דבחדש השלישי.(שמות כא,א) "ואלה המשפטים אשר תשים לפניהם."  רבי ישמעאל אומר: אלו מוסיפין על העליונים: מה עליונים מסיני, אף תחתונים מסיני.רבי עקיבה אומר: "ואלה המשפטים", למה נאמר? לפי שהוא אומר: (במקומות רבים) "דבר אל בני ישראל, ואמרת אלהם", אין לי אלא פעם אחת! מנין שנה ושלש ורבע עד שילמדו? תלמד לומר (דברים לא,יט) "ולמדה את בני ישראל". יכל למדין ולא שונין? תלמד לומר (דברים לא,יט) "שימה בפיהם". יכל שונין ולא יודעין? תלמד לומר "ואלה המשפטים אשר תשים לפניהם." ערכם לפניהם כשלחן ערוך, כענין שנאמר: (דברים ד,לה) "אתה הראת לדעת".רבי יהודה אומר: "ואלה המשפטים", במרה, שנאמר: (שמות טו,כה) "שם שם לו חק ומשפט".רבי אלעזר בן עזריה אומר: הרי הגוים שדנו כדיני ישראל, שומע אני, יהו דיניהן קימין! תלמד לומר "ואלה המשפטים", את דן את שלהן, והן אינן דנין את שלך.מכן אמרו: גט המעשה, בישראל, כשר, בגוים, פסול,*גט המעשה: גט שלחצו את הבעל לתת, בניגוד לרצונו הראשון. אבל גוים חובטין אותו ואומרין לו: עשה מה שישראל אומר לך!רבי שמעון בן יוחי אומר: מה ראו דינין לקדם לכל מצוות שבתורה? שכשהדין בין אדם לחברו, תחרות ביניהן; נתפסק להם דין, נעשה שלום ביניהן. וכן יתרו אומר למשה: (שמות יח,כג) "אם את הדבר הזה תעשה, וצוך אלהים, ויכלת עמד, וגם כל העם הזה על מקמו יבא בשלום."(שמות כא,ב) ["כי תקנה עבד עברי, שש שנים יעבד ובשבעת יצא לחפשי חנם."] "כי תקנה עבד עברי". בנמכר בבית דין על גניבתו הכתוב מדבר, שיהי עובדו ועובד את הבן. אתה אומר בנמכר בבית דין על גניבתו הכתוב מדבר, שיהי עובדו ועובד את הבן, או אינו מדבר אלא במוכר עצמו? כשהוא אומר (ויקרא כה,לט) "וכי ימוך אחיך עמך ונמכר לך", הרי מוכר עצמו אמור, ומה תלמד לומר "כי תקנה עבד עברי"? בנמכר בבית דין על גניבתו הכתוב מדבר, שיהי עובדו ועובד את הבן."כי תקנה עבד עברי". בבן ישראל הכתוב מדבר, או אינו אלא בעבדו שלעברי? ומה אני מקים: (ויקרא כה,מו) "והתנחלתם אתם לבניכם אחריכם לרשת אחזה, לעלם בהם תעבדו"? בנלקח מן הגוי, אבל בנלקח מישראל, שומע אני, שיהי עובד שש ויצא בשביעית! תלמד לומר: (דברים טז,יב) "כי ימכר לך אחיך העברי או העבריה, ועבדך שש שנים, ובשנה השביעת תשלחנו חפשי מעמך." שאין תלמוד (לומר) "העברי", שהרי כבר נאמר "אחיך"!ומה תלמד לומר "העברי"? מפנה להקיש לדון גזרה שוה: נאמר כן "עברי", ונאמר להלן "עברי"; מה "עברי" האמור להלן, בבן ישראל הכתוב מדבר, אף "עברי" האמור כן, בבן ישראל הכתוב מדבר. ואף על פי שאין ראיה לדבר, זכר לדבר: (שמות ה,ג) "ויאמרו: אלהי העברים נקרא עלינו". (בראשית יד,יג) "ויבא הפליט ויגד לאברם העברי"."עבד". יכל תקראנו 'עבד' לשום בזיון? תלמד לומר "כי תקנה עבד עברי", על כרחו הכתוב קראו 'עבד'."כי תקנה עבד עברי", למה נאמר? להביא את הגר. דברי רבי אליעזר.רבי ישמעאל אומר: אינו צריך! אם ישראל עובד, הגר לא יעבד? אם ישראל עובד שש, אף הגר יעבד שתים עשרה. אמרת, דיו לבא מן הדין להיות כנדון: מה ישראל עובד שש, אף הגר יעבד שש. לפי שהוא אומר (שמות כב,ב) "אם אין לו ונמכר בגנבתו." שומע אני, לעולם! תלמד לומר "שש שנים יעבד", מגיד הכתוב שהוא עובד שש, ויוצא בשביעית."שש שנים יעבד". שומע אני, כל עבודה במשמע! תלמד לומר (ויקרא כה,לט) "לא תעבד בו עבדת עבד." מכן אמרו: לא ירחץ לו רגליו, ולא ינעל לו סנדליו, ולא יטל לפניו כלים לבית המרחץ, ולא יסמך לו במתניו כיון שעולה במעלה, ולא יטלנו לא בפוריון*פוריון. phoreion: אפיריון, כיסא נישא. ולא בלקטיקא,*לקטיקא. lectica: אפיריון, כיסא נישא. כדרך שעבדים עושין. תלמד לומר: (ויקרא כה,מו) "ובאחיכם בני ישראל, איש באחיו לא תרדה בו בפרך." אבל בבנו ובתלמידו, רשי."שש שנים יעבד", שומע אני, בין עבודה שיש בה בזיון, בין עבודה שאין בה בזיון! תלמד לומר (ויקרא כה,מ) "כשכיר". מה שכיר, אין את רשי לשנותו מאמנותו, אף עבד עברי, אין את רשי לשנותו מאמנותו. מכן אמרו: לא יושיבנו רבו באמנות שהיא משמשת לרבים, כגון חיט, בלן, ספר, טבח, נחתום.*בלן: מטפל בבית מרחץ. רבי יוסה אומר: אם הית אמנותו מיחדת לכך, יעשה, אבל רבו לא ישנה עליו.(ויקרא כה,מ) "כשכיר כתושב". מה שכיר עובד ביום ואינו עובד בלילה, אף עבד עברי עובד ביום ואינו עובד בלילה. רבי יוסה אומר: הכל לפי אמנותו."ובשבעת", שביעית למכירה. אתה אומר שביעית למכירה, או שביעית לשנים? תלמד לומר "שש שנים יעבד", שביעית למכירה ולא שביעית לשנים."יצא לחפשי", למה נאמר? לפי שהוא אומר: (דברים טו,יג) "וכי תשלחנו חפשי מעמך, לא תשלחנו ריקם." שומע אני, שיכתב לו גט שחרור! תלמד לומר "יצא לחפשי". או יתן לו מעות ויצא! תלמד לומר "יצא לחפשי חנם."(שמות כא,ג) ["אם בגפו יבא, בגפו יצא, אם בעל אשה הוא, ויצאה אשתו עמו."] "אם בגפו", למה נאמר? לפי שהוא אומר: (שמות כא,ד) "אם אדניו יתן לו אשה", רשות. אתה אומר רשות, או אינו אלא חובה? הרי הוא אומר: "אם בגפו יבא, בגפו יצא", רשות ולא חובה. דברי רבי ישמעאל.רבי עקיבה אומר: "אם בגפו יבא, בגפו יצא", אם בראשי אברים נכנס,*ראשי אברים: קצות האיברים של הגוף, כמו ראשי אצבעות, אוזניים, אף, שאם הושחתו על ידי בעליו של עבד כנעני, הוא יוצא לחפשי כמו בשן ועין. בראשי אברים יצא.לפי שהוא אומר: (שמות כא,ז) "וכי ימכר איש את בתו לאמה, לא תצא כצאת העבדים", לא תצא בראשי אברים כדרך שהכנענים יוצאים. אתה אומר "לא תצא כצאת העבדים", לא תצא בראשי אברים כדרך שהכנענים יוצאים, או לא תצא בשנים וביובל כדרך שהעבדים יוצאים? תלמד לומר: (דברים טו,יב) "כי ימכר לך אחיך העברי, או העבריה, ועבדך שש שנים, ובשנה השביעת תשלחנו חפשי מעמך." מגיד שהיא יוצאה בשש. ביובל מנין? תלמד לומר (ויקרא כה,מב) "כי עבדי הם", מכל מקום. הא, אין עליך לומר כלשון אחרון, אלא כלשון ראשון: "לא תצא כצאת העבדים", לא תצא בראשי אברים כדרך שהכנענים יוצאים.אין לי אלא עבריה שאינה יוצאה בראשי אברים, עברי מנין? תלמד לומר (דברים טו,יב) "העברי או העבריה", הקיש עברי לעבריה: מה עבריה אינה יוצאה בראשי אברים, אף עברי לא יצא בראשי אברים.ועוד קל וחמר: מה אם עבריה, שהיא יוצא בסימנין, אינה יוצא בראשי אברים, עברי, שאינו יוצא בסימנין, דין הוא שלא יצא בראשי אברים! כג. לא! אם אמרת בעבריה, שאינה נמכרת על הגנבה, לפיכך אינה יוצא בראשי אברים, תאמר בעברי שהוא נמכר על גנבתו, לפיכך יצא בראשי אברים! תלמד לומר (דברים טו,יב) "העברי או העבריה", הקיש עברי לעבריה: מה עבריה אינה יוצא בראשי אברים, אף עברי אינו יוצא בראשי אברים."אם בעל אשה הוא". בבת ישראל הכתוב מדבר. אתה אומר בבת ישראל הכתוב מדבר, או אינו מדבר אלא בכנענית? וכשהוא אומר (שמות כא,ד) "אם אדניו יתן לו אשה", הרי כנענית אמורה. הא, מה תלמד לומר "אם בעל אשה הוא"? בבת ישראל הכתוב מדבר."ויצאה אשתו עמו." רבי יצחק אומר: וכי מי הביאה, שהכתוב מוציאה? מה תלמד לומר "ויצאה אשתו עמו"? מגיד שהוא חיב במזונותיה.ובמזונות בניו מנין? שנאמר: (ויקרא כה,מא) "ויצא מעמך, הוא ובניו עמו". מכלל יציאה את למד על כניסה. או שומע אני, יהי חיב במזונות ארוסה ושומרת יבם? תלמד לומר "אשתו", להוציא שומרת יבם, שאינה אשתו. "עמו", להוציא ארוסה שאינה עמו.(שמות כא,ד) ["אם אדניו יתן לו אשה, וילדה לו בנים או בנות, האשה וילדיה תהיה לאדניה, והוא יצא בגפו."] "אם אדניו יתן לו אשה", רשות. אתה אומר רשות, או אינו אלא חובה? וכשהוא אומר (שמות כא,ג) "אם בגפו יבא בגפו יצא", רשות ולא חובה. דברי רבי ישמעאל."אם אדניו יתן לו אשה", אשה מיחדת לו, שלא תהי כשפחת הבקר.*הבקר=הפקר. שפחה כנענית שנותנים לעבד כנעני לבת זוג אינה קשורה אישית אליו ואפשר להעבירה לעבד אחר."אם אדניו יתן לו אשה", בכנענית הכתוב מדבר. אתה אומר בכנענית הכתוב מדבר, או אינו מדבר אלא בעברית? וכשהוא אומר: "האשה וילדיה תהיה לאדניה", הא בכנענית הכתוב מדבר."וילדה לו בנים", אין לי אלא בנים או בנות, טומטום ואנדרוגינוס מנין? תלמד לומר: "האשה וילדיה תהיה לאדניה", מכל מקום. רבי נתן אומר: אין תלמוד (לומר) "וילדה לו", אלא להביא את הרב שבא על שפחתו, שילדיה עבדים."האשה וילדיה", מה תלמד לומר? מגיד שילדיה כמוה. אין לי אלא שפחה שילדיה כמוה, נכרית מנין? היה רבי ישמעאל אומר: מה אם שפחה כנענית, שאין לה קדושין מכל אדם, ולדיה כמוה, אף כל שאין לה קדושין מכל אדם, ולדיה כמוה, ואי זה זה? זה ולד שפחה נכרית."והוא יצא בגפו." מגיד, שאינה צריכה ממנו גט. אין לי אלא אמה שאינה צריכה גט מן בן ישראל, בת ישראל שאינה צריכה גט מן העבד, מנין? תלמד לומר: (ויקרא כה,מה) "מהם תקנו עבד ואמה." הקיש עבד לאמה ואמה לעבד: מה אמה אינה צריכה מבן ישראל גט, אף בת ישראל אינה צריכה מן העבד גט.דבר אחר: "והוא יצא בגפו" למה נאמר? לפי שהוא אומר (שמות כא,ב) "שש שנים יעבד", אין לי אלא עובד שש שנוהג בו מנהג האמור בפרשה; נרצע מנין? תלמד לומר "והוא יצא בגפו", להביא את הנרצע.רבי יצחק אומר: אינו צריך. מה, אם העובד שש שמעט הכתוב יציאתו, הרי הוא נוהג בו מנהג האמור בפרשה, נרצע, שרבה הכתוב יציאתו, אינו דין שינהג בו מנהג האמור בפרשה?(שמות כא,ב) "שש שנים יעבד", להביא את החולה. משמע, מביא את החולה ומביא את הבורח! תלמד לומר "שש שנים יעבד", אמרת, במי הענין מדבר? בראוי לעבד.(שמות כא,ה) ["ואם אמר יאמר העבד: אהבתי את אדני, את אשתי ואת בני, לא אצא חפשי!"] "ואם אמר יאמר העבד". מגיד שאינו נרצע עד שיאמר שני פעמים."אהבתי את אדני". אין לי אלא בזמן שיש לו אשה ובנים, ולרבו אשה ובנים; אין לרבו אשה ובנים, מנין? תלמד לומר: (דברים טו,טז) "והיה כי יאמר אליך: לא אצא מעמך! כי אהבך ואת ביתך, כי טוב לו עמך." מכן אמרו: לעולם אינו נרצע, אלא אם כן יש לו אשה ובנים, ולרבו אשה ובנים."ואם אמר יאמר העבד: אהבתי את אדני, את אשתי ואת בני, לא אצא חפשי!" אוהב את רבו ורבו אוהבו, שנתברכו נכסים על ידו. לכך נאמר: (דברים טו,טז) "והיה כי יאמר אליך: לא אצא מעמך! כי אהבך ואת ביתך, כי טוב לו עמך."(דברים טו,טז) "כי טוב לו עמך." שתהא טובתו שוה לך. מכן אמרו: לא ישנה רבו עליו מאכלו ומשקהו והסבו משלו. לכך נאמר "כי טוב לו עמך."דבר אחר: (דברים טו,טז) "כי טוב לו עמך." אם היה חגר או סומא, אינו נרצע.(שמות כא,ו) ["והגישו אדניו אל האלהים, והגישו אל הדלת או אל המזוזה, ורצע אדניו את אזנו במרצע, ועבדו לעלם."] "והגישו אדניו אל האלהים", אצל הדינין, שימלך במוכריו.רבי אומר: בנמכר בבית דין על גנבתו הכתוב מדבר, אבל כן, אינו נרצע אלא בינו ובין עצמו."והגישו אל הדלת או אל המזוזה", מקיש דלת למזוזה: מה מזוזה מעמד, אף דלת מעמד. אתה אומר לכך בא, או ירצענו במזוזה? והדין נותן: מה, אם הדלת, שאינו כשר למצוה, כשר לרציעה, מזוזה, שהיא כשרה למצוה, אינו דין שתכשר לרציעה? תלמד לומר: (דברים טו,יז) "ונתתה באזנו ובדלת", בדלת את נותן, ואין את נותן במזוזה. או יעבר באזנו ובדלת? תלמד לומר "ורצע אדניו את אזנו במרצע", באזנו את מעבר, ואי את מעבר בדלת. הא אין עליך לומר כלשון אחרון, אלא כלשון ראשון: הקיש דלת למזוזה, מה מזוזה מעמד, אף דלת מעמד."ורצע אדניו את אזנו", למה נאמר? לפי שמצינו בכל מקום, ששלוחו שלאדם כמותו. אבל כן, הוא ולא שלוחו."אזנו", בשלימין הכתוב מדבר. אתה אומר בשלימין הכתוב מדבר, או אינו אלא בשלשמאל? הרי את דן: נאמר כן "אזנו", ונאמר להלן "אזנו", מה להלן בימין, אף כן בימין."אזנו", מן המילת.*המילת: החלק הרך בתחתית האוזן. דברי רבי יהודה. רבי מאיר אומר: אף מן הסחוס.*סחוס: רקמה חצי קשיחה שנותנת את צורתה לאוזן. שהיה רבי מאיר אומר: אין כהן נרצע. והן אומרים: נרצע. אין כהן נמכר. והן אומרים: נמכר.ומה ראת אזן שתרצע מכל אברים? רבן יוחנן בן זכי אומרה מן החמר: אזן ששמעה "לא תגנב", והלך וגנב, היא תרצע מכל אבריו."במרצע", בכל דבר. התורה אמרה: "ורצע אדניו את אזנו במרצע", והלכה אמרה 'בכל דבר'! רבי אומר: אומר אני, במין מתכת בלבד."ועבדו לעלם." עד היובל. שהיה בדין: מה, אם הכסף, שיפה כחו וקונה הכל, אינו קונה אלא שש, רציעה, שאינה קונה אלא עבדים, אינו דין שלא תהי קונה אלא שש? הא מה תלמד לומר "ועבדו לעלם"? עד היובל. או "ועבדו לעלם" כשמועו? תלמד לומר: (ויקרא כה,י) "ושבתם איש אל אחזתו".רבי אומר: בא וראה שאין 'העולם' אלא חמשים שנה: "ועבדו לעלם." "עד שנת היבל". (ויקרא כה,מ) הא כיצד? הגיע היובל, יצא; מת האדון, יצא."ועבדו", אותו הוא עובד, ואינו עובד את הבן. שהיה בדין: מה, אם העובד שש, שמעט הכתוב יציאתו, הרי הוא עובדו ועובד הבן, נרצע, שרבה הכתוב יציאתו, אינו דין שיהי עובדו ועובד את הבן? תלמד לומר "ועבדו", אותו הוא עובד, ואינו עובד את הבן. מכן אמרו: עבד עברי עובד את הבן ואינו עובד את הבת; נרצע והעבריה, לא את הבן ולא את הבת.(שמות כא,ז) ["וכי ימכר איש את בתו לאמה, לא תצא כצאת העבדים."] "וכי ימכר איש את בתו", בקטנה הכתוב מדבר. אתה אומר בקטנה הכתוב מדבר, או אינו אלא בגדולה? אמרת, הואיל ורשי בהפר נדריה, רשי במכירתה, מה הפרת נדריה, קטנה ולא גדולה, אף מכירתה, קטנה ולא גדולה. ממקום שבאת, מה להלן כשהיא נערה, אף כן כשהיא נערה. אמרת, הואיל ומוציאין אותה סימנין מרשות אביה, שהוא רשי בקדושיה כשהיא נערה, קל וחמר עד שלא נמכרה."וכי ימכר איש את בתו", האיש מוכר את בתו, ואין האשה מוכרת את בתה. שהיה בדין: מה, אם הבן, שאין אביו רשי למכרו, הרי הוא מוכר את בתו, הבת, שאביה רשי למכרה, אינו דין שתמכר את בתה? תלמד לומר "וכי ימכר איש", איש מוכר את בתו, ואין אשה מוכרת את בתה."וכי ימכר איש את בתו", האיש מוכר את בתו, ואינו מוכר את בנו. שהיה בדין: מה, אם הבת, שאינה נמכרת על גנבה, אביה רשי למכרה, הבן, שהוא נמכר על גנבו, אינו דין שיהי אביו רשי למכרו? תלמד לומר "וכי ימכר איש את בתו", האיש מוכר את בתו, ואינו מוכר את בנו."וכי ימכר איש". האיש מוכר את עצמו, ואין האשה מוכרת את עצמה. שהיה בדין: מה, אם הבן, שאין אביו רשי למכרו, הרי הוא מוכר את עצמו, תאמר בבת, שאביה רשי למכרה, דין הוא שתמכר את עצמה! לא! אם אמרת בבן, שהוא נמכר בגנבו, לפיכך הוא מוכר את עצמו, תאמר בבת, שאינה נמכרת בגנבה, לפיכך לא תמכר את עצמה.ותהי נמכרת על גנבה! והדין נותן: ומה, אם הבן, שאין אביו רשי למכרו, הרי הוא נמכר על גניבו, הבת, שאביה רשי למכרה, דין הוא שתמכר על גנבה! לא! אם אמרת בבן, שהוא נרצע, לפיכך הוא נמכר על גנבו, תאמר בבת, שאינה נרצעת, לפיכך לא תמכר על גנבה.ותרצע! והדין נותן: ומה, אם הבן, שאין אביו רשי למכרו, הרי הוא נרצע, הבת, שאביה רשי למכרה, דין הוא שתרצע! אמרת, אם מוציאה הכתוב מידי מכר החמור, קל וחמר מידי רציעה קלה."וכי ימכר איש". הא למדנו, שהוא רשי במכירתה. ומנין שהוא רשי בקדושיה? אמרת, אם מוציאה הוא מידי קדשה לידי אמהות, קל וחמר מידי קדשה לידי קדשה. ומנין שהיא נקנית בכסף? היה רבי ישמעאל אומר: אמרת קל וחמר: ומה, אם שפחה כנענית, שאינה נקנית בבעילה, הרי היא נקנית בכסף, בת ישראל, שהיא נקנית בבעילה, דין הוא שתקנה בכסף. ומנין אף בשטר? תלמד לומר: (דברים כד,ב) "והלכה והיתה", מקיש הויתה להליכתה: מה הליכתה בשטר, אף הויתה בשטר. רבי עקיבה אומר: הרי הוא אומר: (שמות כא,י) "אם אחרת יקח לו", הקיש התחתונה לעליונה: מה עליונה בכסף, אף התחתונה בכסף."לאמה". לאמה אחת הוא מוכרה, ואינו מוכרה לשתי אמהות. רבי יוסה הגלילי אומר: נמצינו למדין, שהוא מקדשה קדוש אחר קדוש, וקדוש אחר אמהות, אבל לא אמהות אחר קדוש, ואין צריך לומר אמהות אחר אמהות."לא תצא כצאת העבדים." לא תצא בראשי אברים כדרך שהכנענים יוצאים. אתה אומר, לא תצא בראשי אברים כדרך שהכנענים יוצאים, או לא תצא בשנים וביובל, כדרך שהעברים יוצאים? תלמד לומר: (דברים טו,יב) "כי ימכר לך אחיך העברי או העבריה, ועבדך שש שנים, ובשנה השביעת תשלחנו חפשי מעמך." מגיד שהוא יוצא בשש. וביובל מנין? תלמד לומר (ויקרא כה,מב) "כי עבדי הם", מכל מקום. הא, אין עליך לומר כלשון אחרון, אלא כלשון ראשון: "לא תצא כצאת העבדים", לא תצא בראשי אברים כדרך שהכנענים יוצאים.אין לי אלא עבריה שאינה יוצאה בראשי אברים, עברי מנין? תלמד לומר (דברים טו,יב) "העברי או העבריה", הקיש עברי לעבריה: מה עבריה אינה יוצאה בראשי אברים, אף עברי לא יצא בראשי אברים.ועוד קל וחמר: מה, אם עבריה, שהיא יוצא בסימנין, אינה יוצא בראשי אברים, עברי, שאינו יוצא בסימנין, דין הוא שלא יצא בראשי אברים!לא! אם אמרת בעבריה, שאינה נמכרת על הגנבה, לפיכך אינה יוצא בראשי אברים, תאמר בעברי שהוא נמכר על גנבתו, לפיכך יצא בראשי אברים! תלמד לומר "העברי או העבריה", הקיש עברי לעבריה: מה עבריה אינה יוצא בראשי אברים, אף עברי לא יצא בראשי אברים.(שמות כא,ח) ["אם רעה בעיני אדניה אשר לו יעדה והפדה, לעם נכרי לא ימשל למכרה בבגדו בה."] "אם רעה בעיני אדניה". אין רעה אלא שלא נגמלה חסד לפניו. "אשר לו יעדה, והפדה". מכן אמרו: מצות יעוד*מצות יעוד: לחתן את האמה העבריה לבנו. קודמת למצות פדיה.דבר אחר: "אשר לו יעדה, והפדה", אם לא יעדה אדון זה, יפדה אב. לא ייעד לשנים כאחת. לא ימכר על מנת ליעד. דברי רבי יוסה הגלילי. רבי עקיבה אומר: מוכר, אם רצה ליעד, ייעד."לעם נכרי", הרי זו אזהרה לבית דין, שלא ימכרנה לגוי."בבגדו בה." מאחר שבגד בה, נהג בה מנהג בזיון, ולא נהג בה (שמות כא,ט) "כמשפט הבנות", אף הוא אינו רשי לקימה. דברי רבי יונתן בן אבטלמוס. ואין בגידה אלא שקור, שנאמר: (מלאכי ב,יא) "בגדה יהודה, ותועבה נעשתה בישראל ובירושלם". ואומר: (ירמיה ה,יא-יב) "כי בגוד בגדו בי בית ישראל ובית יהודה, נאם יי. כחשו ביי, ויאמרו: לוא הוא".רבי ישמעאל אומר: באדון הכתוב מדבר, אשר לקחה על מנת ליעד, ולא יעד. אף הוא אינו רשי לקימה.רבי עקיבה אומר: "בבגדו בה", מאחר שפרש בגדו עליה.(שמות כא,ט) ["ואם לבנו ייעדנה כמשפט הבנות יעשה לה."] "ואם לבנו ייעדנה". לבנו ייעדנה, ולא לאחיו. שהיה בדין: ומה, אם הבן, שאינו נכנס תחתיו ליבום, הרי הוא ייעד, אחיו, שהוא בא תחתיו ליבום, דין הוא שייעד! לא! אם אמרת בבן, שהוא נכנס תחתיו לאחזה, תאמר באחיו, שאינו נכנס תחתיו לאחזה, לפיכך לא ייעד. תלמד לומר "ואם לבנו ייעדנה", לבנו ייעד ולא לאחיו."כמשפט הבנות". וכי מה למדנו על משפט הבנות? אלא הרי זה בא ללמד ונמצא למד: מה זו, (שמות כא,י) "שארה כסותה וענתה לא יגרע", אף בת ישראל, "שארה כסותה וענתה לא יגרע". דברי רבי יאשיה.רבי יונתן אומר: בעבריה הכתוב מדבר. אתה אומר בעבריה, או אינו מדבר אלא בבת ישראל? כשהוא אומר "אם אחרת יקח לו", הרי בת ישראל אמור, ומה תלמד לומר "כמשפט הבנות"? בעבריה הכתוב מדבר.(שמות כא,י) ["אם אחרת יקח לו, שארה כסותה וענתה לא יגרע."] "אם אחרת יקח לו". מכן אמרו: חיב אדם להשיא את בנו. ובמקום אחר מהו אומר? (דברים ד,ט) "והודעתם לבניך ולבני בניך." אימתי את זכי לראות בני בניך? כשתשיא את בניך קטנים."שארה", אלו מזונותיה, שנאמר: (מיכה ג,ג) "ואשר אכלו שאר עמי". ואומר: (תהלים עח,כז) "וימטר עליהם כעפר שאר". "כסותה", כמשמעו. "וענתה", זו דרך ארץ, שנאמר: (בראשית לד,ג) "וישכב אתה ויענה." דברי רבי יאשיה.רבי יונתן אומר: "שארה כסותה", כסות שהוא נופל לשארה: אם היתה ילדה, לא יתן לה שלזקנה; זקנה, לא יתן לה שלילדה. "וענתה". שלא יתן לה שלימות החמה בימות הגשמים, ולא שלימות הגשמים בימות החמה, אלא נותן לה כל אחד ואחד בעונתה. מזונותיה מנין? אמרת, קל וחמר: ומה, אם דברים שאינן קיום נפש, אין את רשי למנע הימנה, דברים שהן קיום נפש, דין הוא שלא תהי רשי למנע הימנה. דרך ארץ מנין? אמרת, קל וחמר: ומה, אם דברים שלא נשאת עליהם מתחלה, אין את רשי למנע הימנה, דברים שנשאת עליהן מתחלה, דין הוא שלא תהי רשי למנע הימנה.רבי אומר: "שארה", זו דרך ארץ, שנאמר: (ויקרא יח,ו) "איש איש אל כל שאר בשרו". ואומר: (ויקרא יח,יג-יד) "שאר אביך... שאר אמך". "כסותה", כמשמעו. "וענתה", אלו מזונות, שנאמר: (דברים ח,ג) "ויענך וירעבך"."לא יגרע." רבי יאשיה אומר: לפי שהוא אומר "אם אחרת יקח לו", שומע אני, בבת ישראל הכתוב מדבר; או אינו מדבר אלא בעבריה? תלמד לומר "לא יגרע." ממי גורעים? ממי שכבר נתנו לו.רבי יונתן אומר: בבת ישראל הכתוב מדבר. אתה אומר בבת ישראל, או אינו מדבר אלא בעבריה?*עבריה: אמה עבריה. כשהוא אומר (שמות כא,ט) "כמשפט הבנות יעשה לה", הרי עבריה אמורה; הא מה תלמד לומר "אם אחרת יקח לו"? בבת ישראל הכתוב מדבר.(שמות כא,יא) ["ואם שלש אלה לא יעשה לה, ויצאה חנם אין כסף."] "ואם שלש אלה לא יעשה לה", יעד לך או לבנך, או פדה! אתה אומר 'יעד לך או לבנך, או פדה', או אינו אלא (שמות כא,י) "שארה כסותה וענתה לא יגרע"? אמרת, אין דבר אמור אלא בעבריה; ומה תלמד לומר "ואם שלש אלה"? יעד לך או לבנך, או פדה!"ויצאה חנם", שומע אני, חנם מן הגט. ומה אני מקים (דברים כד,א) "וכתב לה ספר כריתת", בשאר הנשים חוץ מעבריה, או בעבריה? תלמד לומר: (שמות כא,יא) "ואם שלש אלה לא יעשה לה, ויצאה חנם אין כסף." חנם מהכסף ולא חנם מן הגט."ויצאה חנם", בבגר. "אין כסף", בנעורים. שהיה בדין: הואיל ותצא בימי הנעורים, לא תצא בימי בגרות! שאלו לא נאמר אלא אחת, הייתי אומר, הן ימי בגרות. והדין נותן: הואיל ויוצא מרשות אב, ויוצא מרשות אדון, מה 'ויוצא מרשות אב', שנשתנת ממה שהית, אף יוצא מרשות אדון, שנשתנת ממה שהית. ואימתי נשתנת ממה שהית? בשעה שהית נערה ובגרה. לכך נאמרו שתיהן, שלא לתן מקום לבעל דין לחלק. "ויצאה חנם", בבגר. "אין כסף", בנעורים.אבא חנין אומר משום רבי אליעזר: "ויצאה חנם", בבגר, "אין כסף", בנעורים. מגיד שהיא יוצא בגרעון כסף.רבי נתן אומר: הואיל ואמרה תורה 'תן כסף!' ו'בל תתן כסף!' מה 'תן כסף', עד שלא באו בה סימנין, אף 'בל תתן כסף', משבאו בה סימנין.רבי יוסה הגלילי אומר: "אין כסף." (שמות כא,יב) ו"מכה איש ומת, מות יומת."(שמות כא,יב) "מכה איש ומת, מות יומת." למה נאמר? לפי שהוא אומר: (ויקרא כד,יז) "ואיש כי יכה כל נפש אדם", שומע אני, אפלו סטרו סטירה! תלמד לומר "מכה איש ומת", מגיד שאינו חיב עד שתצא נפשו."מכה איש", אין לי אלא איש שהכה את האיש; הכה את האשה ואת הקטן, מנין? תלמד לומר: (ויקרא כד,יז) "ואיש כי יכה כל נפש אדם, מות יומת." להביא את שהכה את האשה ואת הקטן.אין לי אלא איש ואשה שהרגו את האיש, והאיש שהרג את האשה ואת הקטן; האשה שהרגה את חברתה ואת הקטן, מנין? תלמד לומר: (במדבר לה,טז) "רצח הוא", לתלמודו בא."מכה איש", אף הקטן במשמע! תלמד לומר: (ויקרא כד,יז) "ואיש כי יכה כל נפש אדם", שומע אני, אף בן שמונה במשמע!*בן שמונה: בן שמונה ימים, שעדיין לא בטוח שישרוד, ואינו מוגדר בן קיימה. תלמד לומר "מכה איש", מגיד שאינו חיב עד שיהרג בן קימה."מות יומת", בהתרית עדים. אתה אומר בהתרית עדים, או אינו אלא שלא בהתרית עדים? תלמד לומר: (דברים יז,ו) "על פי שנים עדים". הא מה תלמד לומר "מות יומת"? בהתרית עדים."מות יומת", בבית דין. אתה אומר בבית דין, או אינו אלא שלא בבית דין? תלמד לומר: (במדבר לה,יב) "ולא ימות הרצח עד עמדו לפני העדה למשפט." הא מה תלמד לומר "מות יומת"? בבית דין."מות יומת", בסיף. את אומר בסיף, או אינו אלא בחנק? הרי את דן: נאמר כן "מות יומת", ונאמר להלן בנואף (ויקרא כ,י) "מות יומת". מה להלן בסיף, אף כן בסיף!אתה מקישו למנאף, ואני מקישו למגדף. נאמר כן "מות יומת", ונאמר במגדף (ויקרא כד,טז) "מות יומת". מה להלן בסקילה, אף כן בסקילה.את מקישו למנאף, ואני מקישו למגדף, את מקישו למגדף, ואני מקישו למנאף, תלמד לומר: (בראשית ט,ו) "שפך דם האדם באדם דמו ישפך".עדין אני אומר, יקיז לו דם משאר אברים וימות! תלמד לומר: (דברים כא,ד;ט) "וערפו שם את העגלה בנחל", "ואתה תבער הדם הנקי מקרבך", הקיש שופכי דמים לעגלה ערופה: מה עגלה ערופה בהתזת הראש, אף כל שופכי דמים בהתזת הראש. ענש שמענו, אזהרה לא שמענו! תלמד לומר (שמות כ,יב) "לא תרצח".(שמות כא,יג) "ואשר לא צדה, והאלהים אנה לידו, ושמתי לך מקום אשר ינוס שמה."  אחד שהרג נפש בשוגג, ואחד שהרג נפש במזיד, בא מזיד ונפל ביד שוגג.הא כיצד? (משנה מכות ב,א) "היה מעגיל במעגילה, ונפלה עליו והרגתו,*מעגיל במעגילה: מעביר גליל אבן על הסיד שעל הגג כדי להדקו ולעשותו אטום למים. היה יורד בסלם, ונפל עליו והרגו, היה משלשל בחבית, ונפלה עליו והרגתו, הרי זה גולה.אבל היה מושך במעגילה, ונפלה עליו והרגתו, היה עולה בסלם, ונפל עליו והרגו, היה דולה בחבית, ונפסק החבל, ונפל עליו והרגו, הרי זה אינו גולה." בא מזיד ונפל ביד שוגג.וכן הוא אומר: (שמואל א כד,יב) "כאשר יאמר משל הקדמני: מרשעים יצא רשע, וידי לא תהיה בך." והיכן אמור? "ואשר לא צדה, והאלהים אנה לידו".*אנה: זימן."ושמתי לך מקום", אבל לא שמענו להיכן. הרי את דן: נאמר מנוס לשעה, ונאמר מנוס לדורות. מה מנוס האמור לדורות, ערי הלוים קולטות, אף מנוס האמור לשעה, מחנות הלוים קולטות.איסי בן עקיבה אומר: (שמות כא,יג) "ושמתי לך מקום", למה נאמר? לפי שהוא אומר: (שמות טז,כט) "שבו איש תחתיו, אל יצא איש ממקמו ביום השביעי." אלו אלפים אמה.את אומר אלו אלפים אמה, או אינו אלא ארבע אמות? הרי את דן: נאמר כן "מקום", ונאמר להלן "מקום"; מה מקום האמור להלן, אלפים אמה, אף מקום שנאמר כן, אלפים אמה, "ושמתי לך מקום אשר ינוס שמה."(שמות כא,יד) ."וכי יזד איש על רעהו להרגו בערמה, מעם מזבחי תקחנו למות." למה נאמרה פרשה? לפי שהוא אומר: (ויקרא כד,יז) "ואיש כי יכה כל נפש אדם, מות יומת." ואף המזיד והשוגג והאחרים,*האחרים: ההורג אחרים. והמרפא שהמית, והמכה ברשות בית דין, והרודה בבנו ובתלמידו במשמע? תלמד לומר: "וכי יזד", להוציא את השוגג; "איש", להוציא את הקטן; "איש", להביא את אחרים; "רעהו", להביא את הקטן; "רעהו", להוציא את אחרים.איסי בן עקיבה אומר: קדם מתן תורה, היינו מזהרין על שפיכות דמים, לאחר מתן תורה, לאחר שהחמרו, הוקלו. באמת אמרו: פטור מדיני בשר ודם, ודינו מסור בידי שמים. "להרגו בערמה", להוציא חרש שוטה וקטן, שאינן מערמין."להרגו בערמה", להוציא מרפא שהמית, והמכה ברשות בית דין, והרודה בבנו ובתלמידו. אף על פי שהן מזידין, אבל אינן מערימין."מעם מזבחי תקחנו למות." מגיד שמבטלין עבודה מידו, ויוצא להרג."מעם מזבחי תקחנו למות." בא הכתוב ללמדך על רציחה, שתדחה את העבודה. שהיה בדין: ומה, אם שבת, שעבודה דוחתה, אין רציחה דוחתה, עבודה, שהיא דוחה את השבת, אינו דין שלא תהי רציחה דוחתה? תלמד לומר "מעם מזבחי תקחנו למות", בא הכתוב ללמד על רציחה, שתדחה את העבודה. שהיה בדין: ומה, אם עבודה, שהיא דוחה את השבת, הרי רציחה דוחתה, שבת, שעבודה דוחתה, אינו דין שתהא רציחה דוחתה?לא! אם אמרת בעבודה, שקבירת מצוה דוחתה, לפיכך הרי רציחה דוחתה, תאמר בשבת שאין קבירת מצוה דוחתה, לפיכך לא תהי רציחה דוחתה.אמר תלמיד אחד מתלמידי רבי ישמעאל: הרי הוא אומר: (שמות לה,ג) "לא תבערו אש בכל משבתיכם", שרפה היתה בכלל ויצאת ללמד: מה שרפה מיחדת שהיא אחת ממיתות בית דין, אינה דוחה את השבת, ואף כל שאר מיתות בית דין, לא ידחו את השבת. ותהי קבירת מצוה דוחה את השבת! והדין נותן: מה, אם עבודה, שהיא דוחה את השבת, קבירת מצוה דוחתה, ושבת, שעבודה דוחתה, דין הוא שתהי קבירת מצוה דוחתה!לא! אם אמרת בעבודה, שרציחה דוחתה, תאמר בשבת שאין רציחה דוחתה, לפיכך לא תהי קבורת מצוה דוחתה. ונאמר: (דברים כא,כג) "לא תלין נבלתו על העץ, כי קבור תקברנו ביום ההוא", מגיד, בו ביום שנתלה, בו ביום יקבר.רציחה דוחה את העבודה, ואין פקוח נפש דוחה את העבודה. שהיה בדין: מה, אם במקום שאין רציחה דוחה את השבת, פקוח נפש דוחה, עבודה, שרציחה דוחתה, אינו דין שיהי פקוח נפש דוחה את העבודה? תלמד לומר "מעם מזבחי תקחנו למות", בא הכתוב ללמד על העבודה, שיהי פקוח נפש דוחה את העבודה.רבי שמעון בן מנסיה אומר: יהי פקוח נפש דוחה את השבת. והדין נותן: אם דוחה רציחה את העבודה, שהיא דוחה את השבת, לפקוח נפש שידחה את השבת."מעם מזבחי תקחנו למות." למות, ולא לדון, ולא ללקות, ולא לגלות."מעם מזבחי תקחנו למות." נמצינו למדין, שסנהדרין בצד המזבח. אף על פי שאין ראיה לדבר, זכר הוא: (מלכים א ב,כח) "וינס יואב אל אהל יי, ויחזק בקרנות המזבח."(שמות כא,טו) "ומכה אביו ואמו מות יומת." למה נאמר? לפי שהוא אומר: (שמות כא,כד) "עין תחת עין, שן תחת שן, יד תחת יד, רגל תחת רגל." והרי הכתוב מוציאו מכללו להחמיר עליו, שיהי במיתה. לכך נאמרה פרשה זו."ומכה אביו ואמו", אין לי אלא אביו ואמו, אביו שלא אמו ואמו שלא אביו, מנין? הרי את דן: הואיל והמכה חיב, והמקלל חיב, מה המקלל, אחד אחד בפני עצמו, אף המכה, אחד אחד בפני עצמו! לא, אם אמרת במקלל, שהוא חיב על המתין כחיין, לפיכך הוא חיב על כל אחד ואחד בפני עצמו, תאמר במכה, שאינו חיב על המתין כחיין, לפיכך לא יהי חיב על כל אחד ואחד בפני עצמו, שאין תלמוד (לומר) "ומכה אביו ואמו", אלא אפלו אחד מהן. דברי רבי יאשיה.רבי יונתן אומר: משמע שניהם כאחת, ומשמע אחד אחד בפני עצמו, עד שיפרט לך הכתוב אחד.רבי יצחק אומר: וכי לא באת אמו להחמיר עליו ולא להקל עליו, להחמיר עליו לא מפני שהחמר בו הוקל בו? ומה תלמד לומר "ומכה אביו ואמו"? מכל מקום."ומכה אביו ואמו", מכה שיש בה חבורה. אתה אומר מכה שיש בה חבורה, או מכה שאין בה חבורה? אמרת, מה, אם מדת נזקין מרבה, אינו חיב עד שיעשה בהן חבורה, מדת ענשין מעוטה, ולא יהי בה חיב עד שיעשה בהן חבורה. ומה תלמד לומר "ומכה אביו ואמו"? מכה שיש בה חבורה."מות יומת", בחנק. אתה אומר בחנק, או באחת מכל מיתות האמורות בתורה? אמרת, זו מדה בתורה: כל מיתה סתומה בתורה, אין את רשי למשכה להחמיר עליה, אלא להקל עליה. דברי רבי יאשיה. רבי יונתן אומר: לא מפני שהיא קלה, אלא שנאמרה סתם. כל מיתה שנאמרה סתם, והרי זו בחנק.רבי אומר: כמיתה שנאמרה בידי שמים: מה מיתה שנאמרה בידי שמים, מיתה שאין בה רשם, אף מיתה שנאמרה כן, מיתה שאין בה רשם.מכן אמרו: (דומה למשנה סנהדרין ז,ג) "החנק, משקעין אותו בזבל ועד ארכבותיו,*ארכבותיו: ברכיו. ונותנין סודרין קשין בתוך הרכין,*סודר. sudarium: מטפחת לזיעה. בד שקושרים סביב הצוואר או על הראש. וכורך על צוארו. זה מושך להלן וזה מושך להלן, עד שנפשו יוצאה. זה סדר החנק."הא ענש שמענו, אזהרה לא שמענו! תלמד לומר: (דברים כה,ג) "ארבעים יכנו, לא יסיף".והרי דברים קול וחמר: מה, אם מי שמצוה להכות, הרי הוא מזהר שלא להכות, מי שהוא מצוה שלא להכות, דין הוא שיהי מזהר שלא להכות.(שמות כא,טז) ["וגנב איש ומכרו ונמצא בידו מות יומת."] "וגנב איש ומכרו", למה נאמר? לפי שהוא אומר: (דברים כד,ז) "כי ימצא איש גנב נפש מאחיו מבני ישראל, והתעמר בו ומכרו, ומת הגנב ההוא, ובערת הרע מקרבך." אין לי אלא עדין על גנבה, עדין על מכירה, מנין? תלמד לומר "וגנב איש ומכרו"."וגנב איש", אין לי אלא איש שגנב את האיש, גנב את האשה מנין? את הקטן, מנין? תלמד לומר: (דברים כד,ז) "כי ימצא איש גנב נפש מאחיו", להביא את שגנב את האשה ואת הקטן.אין לי אלא איש ואשה שגנבו את האיש, והאיש שגנב את האשה ואת הקטן, האשה שגנבה את חברתה ואת הקטן, מנין? תלמד לומר: (דברים כד,ז) "ומת הגנב ההוא", מכל מקום."וגנב איש", אף הקטן במשמע! תלמד לומר: (דברים כד,ז) "כי ימצא איש גנב נפש מאחיו", להוציא את הקטן.(דברים כד,ז) "כי ימצא איש גנב נפש", שומע אני, אף בן שמונה במשמע! תלמד לומר "וגנב איש ומכרו", מגיד שאינו חיב עד שיגנב בן קימה."ומכרו", לא שמכר חציו. "ונמצא", אין מציאה אלא בעדים. "בידו". אין "בידו" בכל מקום אלא רשותו. אף על פי שאין ראיה לדבר, זכר הוא: (במדבר כא,כו) "ויקח את כל ארצו מידו עד ארנן." (בראשית כד,י) "ויקח העבד עשרה גמלים מגמלי אדניו, וילך וכל טוב אדניו בידו", הא אין 'ידו' בכל מקום אלא רשותו."מות יומת." בחנק. אתה אומר בחנק, או באחת מכל מיתות האמורות בתורה? אמרת, זו מדה בתורה: כל מיתה סתומה בתורה, אין את רשי למשכה להחמיר עליה, אלא להקל עליה. דברי רבי יאשיה. רבי יונתן אומר: לא מפני שהיא קלה, אלא שנאמרה סתם, וכל מיתה שנאמרה סתם, הרי זו בחנק.רבי אומר: כמיתה שנאמרה בידי שמים: מה מיתה שנאמרה בידי שמים, מיתה שאין בה רשם, אף מיתה שנאמרה כן, מיתה שאין בה רשם.מכן אמרו: (דומה למשנה סנהדרין ז,ג) "החנק, משקעין אותו בזבל עד ארכבותיו, ונותן סודרין קשין בתוך הרכין, וכורך על צוארו. זה מושך להלן וזה מושך להלן. זה הוא סדר חניקה."ענש שמענו, אזהרה לא שמענו! תלמד לומר (שמות כ,יב) "לא תגנב".(שמות כ,יב) "לא תגנב". הרי זו אזהרה לגונב נפש. אתה אומר הרי זו אזהרה לגונב נפש, או אזהרה לגונב ממון? וכשהוא אומר: (ויקרא יט,יא) "לא תגנבו ולא תכחשו, ולא תשקרו איש בעמיתו", הרי זו אזהרה לגונב ממון אמור. הא מה תלמד לומר "לא תגנב"? הרי זו אזהרה לגונב נפש.או הרי זו אזהרה לגונב ממון, והלה אזהרה לגונב נפש? אמרת, שלש מצוות נאמרו בענין, שתים מפרשות ואחת סתומה. נלמד הסתומה מן המפרשות: מה מפרשות, מצוות שחיבין עליהן מיתת בית דין, אף הסתומה, מצוה שחיבין עליה מיתת בית דין. הא אין עליך לומר כלשון אחרון, אלא כלשון ראשון: הרי זו אזהרה לגונב נפש, והלה אזהרה לגונב ממון.(שמות כא,יז) "ומקלל אביו ואמו מות יומת." למה נאמר? לפי שהוא אומר: (ויקרא כ,ט) "כי איש איש אשר יקלל את אביו ואת אמו, מות יומת, אביו ואמו קלל, דמיו בו." אין לי אלא איש, אשה מנין? תלמד לומר "ומקלל אביו ואמו"."ומקלל אביו ואמו". אין לי אלא אביו ואמו; אביו שלא אמו, ואמו שלא אביו, מנין? תלמד לומר: (ויקרא כ,ט) "אביו ואמו קלל", מכל מקום. דברי רבי יאשיה.רבי יונתן אומר: משמע שניהן כאחת, ומשמע אחד אחד בפני עצמו, עד שיפרט לך הכתוב אחד.רבי יצחק אומר: וכי למה באת אמו? להחמיר עליו או להקל עליו? להחמיר עליו. לא מפני שהחמר בו הוקל בו. הא מנין? תלמד לומר: (שמות כא,טו) "ומכה אביו ואמו", מכל מקום.ומה תלמד לומר "ומקלל אביו ואמו מות יומת"? אין לי אלא איש; אשה, טומטום ואנדרוגינוס מנין? תלמד לומר "ומקלל אביו ואמו".אין לי אלא בחיין; במתין מנין? תלמד לומר: (ויקרא כ,ט) "אביו ואמו קלל", מכל מקום."ומקלל אביו ואמו", בשם המפרש. אתה אומר בשם המפרש, או אינו אלא בכנויו? שאין תלמוד (לומר) (ויקרא כד,טז) "בנקבו שם יומת", אלא להביא את המקלל אביו ואמו, שלא יהי חיב עד שיקללם בשם המפרש. דברי רבי יחי ברבי יאשיהו.רבי חנניה בן אדי אומר: הואיל ואמרה תורה: 'השבע!' 'אל תשבע!' 'קלל!' ו'אל תקלל!' מה 'השבע', בשם, אף 'אל תשבע' בשם; מה 'קלל', בשם, אף 'אל תקלל' בשם. "מות יומת". בסקילה. אתה אומר בסקילה, או אינו אלא בחנק? הרי את דן: נאמר כן (ויקרא כ,ט) "דמיו בו", ונאמר להלן (ויקרא כ,כז) "מות יומתו שניהם, דמיהם בם." מה להלן בסקילה, אף כן בסקילה. ענש שמענו, ואזהרה לא שמענו! תלמד לומר: (שמות כב,כז) "אלהים לא תקלל".אם דין הוא אביך, הרי הוא בכלל (שמות כב,כז) "אלהים לא תקלל", ואם נשיא הוא אביך, הוא בכלל (שמות כב,כז) "ונשיא בעמך לא תאר." אינו לא דין ולא נשיא אלא בור, הרי את דן בנין אב מבין שניהן: לא הרי דין כהרי נשיא, ולא הרי נשיא כהרי דין. הצד השוה שבהן, שבעמך ואת מזהר על קללתן; אף אביך שבעמך, תהי מזהר על קללתו.או מה הצד השוה שבהן? שהן גדולים, ובעמך, וגדלתן גרמה להן, את מזהר על קללתן. ואביך שהוא גדול ובעמך וגדלתו גרמה לו, לא תהי מזהר על קללתו! תלמד לומר (ויקרא יט,יד) "לא תקלל חרש". דבר הכתוב באמללים שבאדם. הרי את דן בנין אב מבין שלשתן: לא הרי דין כהרי נשיא, לא הרי נשיא כהרי דין, לא זה וזה כהרי חרש, לא הרי חרש כהרי זה וזה. הרי הצד השוה שבהן, שבעמך, ואת מזהר על קללתן. אף אביך שבעמך, תהי מזהר על קללתו.(שמות כא,יח) "וכי יריבן אנשים, והכה איש את רעהו באבן או באגרף, ולא ימות ונפל למשכב." למה נאמרה פרשה זו? לפי שהוא אומר: (שמות כא,כד) "עין תחת עין, שן תחת שן, יד תחת יד, רגל תחת רגל." אבל שבת ורפוי לא שמענו! תלמד לומר "וכי יריבן אנשים, והכה איש את רעהו באבן או באגרף, ולא ימות ונפל למשכב." (שמות כא,יט) "אם יקום והתהלך בחוץ על משענתו, ונקה המכה, רק שבתו יתן ורפא ירפא." בא הכתוב ללמד בו דברים המחסרים בו."וכי יריבן אנשים", אין לי אלא אנשים, נשים מנין? היה רבי ישמעאל אומר: הואיל ונאמרו כל נזקין שבתורה סתם, ופרט אחד, שעשה בו נשים כאנשים, פורט אני בכל הנזקים שבתורה, לעשות בהן נשין כאנשין.רבי יאשיה אומר: (שמות כא,כט) "איש או אשה", למה נאמר? לפי שהוא אומר: (שמות כא,לג) "וכי יפתח איש בור או כי יכרה איש בר", אין לי אלא איש, אשה מנין? תלמד לומר "איש או אשה", בא הכתוב והשוה את האשה לאיש לכל נזקין שבתורה.רבי יונתן אומר: אינו צריך! והלא כבר נאמר (שמות כא,לד) "בעל הבור ישלם", (שמות כב,ה) "שלם ישלם המבער את הבערה"? ומה תלמד לומר (שמות כא,כט) "איש או אשה"? לתלמודו בא."והכה איש את רעהו", לחיב על זה בפני עצמו ועל זה בפני עצמו."באבן או באגרף", מגיד הכתוב שאבן ואגרוף סימני מיתה הן.אתה אומר לכך בא, או אינו בא אלא ללמד, שאם הכהו באבן או באגרף, יהי חיב, ובשאר כל דבר יהי פטור? תלמד לומר: (במדבר לה,יז) "אם באבן יד אשר ימות בה הכהו וימת, רצח הוא, מות יומת הרצח." מגיד שאינו חיב עד שיכהו בדבר שיש בו כדי להמית.ומנין אל מקום שהוא כדי להמית? תלמד לומר: (דברים יט,יא) "וארב לו, וקם עליו והכהו נפש ומת". מגיד שאינו חיב, עד שיכנו בדבר שיש בו כדי להמית, ואל מקום שהוא כדי להמית.רבי נתן אומר: הקיש אבן לאגרוף ואגרוף לאבן: מה אבן, שיש בו כדי להמית, אף אגרוף שיש בו כדי להמית. או מה אגרוף בידוע, אף אבן בידוע, הא אם נתערבה באבנים אחרות, הרי זה פטור."ולא ימות ונפל למשכב." מגיד שהצהבה מביאה לידי מיתה.*הצהבה: הכעס והשנאה."ולא ימות ונפל למשכב." הא אם הכהו מכה שיש בה כדי להמית, הרי זה פטור מן השבת ומן הרפוי.(שמות כא,יט) ["אם יקום והתהלך בחוץ על משענתו, ונקה המכה, רק שבתו יתן ורפא ירפא."] "אם יקום והתהלך", שומע אני, בתוך הבית! תלמד לומר "בחוץ". או "בחוץ", שומע אני, אפלו מתנונה!*מתנונה: חלש, שמצבו הולך ומחמיר. תלמד לומר: "והתהלך בחוץ על משענתו", על בריו.* על בריו: בחוזקו ובמצב בריאותו הקודם.זה אחד משלשה דברין שהיה רבי ישמעאל דורש בתורה כמין משל. (שמות כב,ב) "אם זרחה השמש עליו". וכי עליו החמה זורחת, והלא על כל העולם זורחת? אלא מה שמש שלום לעולם, אף זה, אם ידוע הוא שבשלום הלך ממנו והרגו, הרי זה חיב.כיוצא בו: (דברים כב,יז) "ופרשו השמלה לפני זקני העיר." מחורין את הדברין כשמלה. אף כן אתה אומר: "על משענתו", על בריו."ונקה המכה". שומע אני, יתן ערבין ויטיל בשוק!*יתן ערבין ויטיל בשוק: לא יאסר, אלא יהיה חופשי ורק יעמיד ערבים לתשלום הנזק. תלמד לומר: "אם יקום והתהלך בחוץ על משענתו ונקה המכה", מגיד שחובשין אותו עד שנתרפא."ונקה המכה", מן המיתה. ושומע אני, מן השבת ומן הרפוי! תלמד לומר: (שמות כא,יט) "רק שבתו יתן ורפא ירפא." חוץ ממה שנותנין דמי אבריו, ונותנין לו דמי שבתו."רק שבתו יתן". שומע אני, לעולם! תלמד לומר "ורפא ירפא." מה רפוי מחמת מכה, אף שבת מחמת מכה.אי לא חלק מכלל רפוי, כך לא נחלק מכלל שבת, כשם שזקוק לו לרפאת את זה, כך הוא זקוק לרפאת את זה, כשם שנותנין שבת לזה, כך נותנין שבת לזה? תלמד לומר "רק שבתו יתן", מגיד שחלק מכלל השבת."ורפא ירפא." שאם נתרפא וחזר, נתרפא וחזר, אפלו ארבעה חמשה פעמים, חיב לרפאתו, תלמד לומר "ורפא ירפא." עלו בו צמחין סביבות המכה,*צמחין: אבעבועות. אם מחמת המכה, חיב לרפאתו; שלא מחמת המכה, פטור. וכשאמרה תורה "רק שבתו יתן ורפא ירפא", מה שבתו מחמת מכה, אף רפוי מחמת מכה.דבר אחר: בא הכתוב ללמדך דרך ארץ מן התורה: "רק שבתו יתן ורפא ירפא."(שמות כא,כ) "וכי יכה איש את עבדו או את אמתו בשבט, ומת תחת ידו, נקם ינקם." אף עבדו ושפחתו היו בכלל, שנאמר: (שמות כא,כט) "והמית איש או אשה". והרי הכתוב מוציאו מכללו להקל עליו, שיהי נדון ב"יום או יומים". לכך נאמרה פרשה."וכי יכה איש", אין לי אלא איש, אשה מנין? היה רבי ישמעאל אומר: הואיל ונאמרו כל נזקין שבתורה סתם, ופרט באחד מהן, שעשה בו נשין כאנשין, פורט אני בכל נזקין שבתורה, לעשות בהן נשין כאנשין.רבי יאשיהו אומר: (שמות כא,כט) "איש או אשה", למה נאמר? אלא לפי שהוא אומר: (שמות כא,לג) "וכי יפתח איש בור או כי יכרה איש בר ולא יכסנו", אין לי אלא איש, אשה מנין? תלמד לומר "איש או אשה", בא הכתוב והשוה את האשה לאיש בכל נזקין שבתורה.רבי יונתן אומר: אינו צריך. והלא כבר נאמר (שמות כא,לד) "בעל הבור ישלם"? (שמות כב,ה) "שלם ישלם המבער את הבערה." הא מה תלמד לומר "איש או אשה"? לתלמודו בא."את עבדו או את אמתו", לחיב על זה בפני עצמו, ועל זה בפני עצמו.רבי אליעזר אומר: בכנעני הכתוב מדבר. אתה אומר בכנעני הכתוב מדבר, או אינו מדבר אלא בעברי? תלמד לומר (ויקרא כה,מד) "מהם תקנו עבד ואמה." הקיש עבד לאמה ואמה לעבד: מה עבד שגדלו וקטנו עבד, אף אמה שגדלה וקטנה אמה. יצא עבד עברי, שאף על פי שגדלו עבד, אבל אין קטנו עבד; יצאת אמה העבריה, שאף על פי שקטנה אמה, אבל אין גדלה אמה. אמר רבי יצחק: ושומע אני, אף עבד שלשותפין ועבד שחציו עבד וחציו בן חורין במשמע! תלמד לומר "את עבדו או את אמתו", מה עבדו שכלו שלו, אף אמה שכלה שלו. יצא עבד שלשותפין, ועבד שחציו עבד וחציו בן חורין, שאין כלו שלו. רבי ישמעאל אומר: בכנעני הכתוב מדבר. אתה אומר בכנעני הכתוב מדבר, או אינו מדבר אלא בעברי? תלמד לומר (שמות כא,כא) "לא יקם, כי כספו הוא." מה כספו, שקנינו קנין עולם ורשותו גמורה לו, אף כל שקנינו קנין עולם ורשותו גמורה לו. יצא עבד עברי, אף על פי שרשותו גמורה לו, אבל אין קנינו קנין עולם; יצא עבד שלשותפין ועבד שחציו עבד וחציו בן חורין, אף על פי שקנינו קנין עולם, אבל אין רשותו גמורה לו."בשבט". שומע אני, בין שיש בו כדי להמית, בין שאין בו כדי להמית! תלמד לומר: (במדבר לה,יח) "או בכלי עץ יד אשר ימות בו הכהו וימת, רצח הוא, מות יומת הרצח." מגיד שאינו חיב, עד שיכנו בדבר שיש בו כדי להמית.ומנין ואל מקום שהוא כדי להמית? תלמד לומר: (דברים יט,יא) "וארב לו וקם עליו והכהו נפש ומת", מגיד שאינו חיב, עד שיכנו בדבר שיש בו כדי להמית, אל מקום שהוא כדי להמית.עד שלא יאמר, יש לי בדין: ומה, אם ישראל, שהחמר בו, שאינו ב"יום או יומים", אינו חיב עד שיכנו בדבר שיש בו כדי להמית, ואל מקום שהוא כדי להמית, וכנעני, שהוקל בו, שהוא ב"יום או יומים", אינו דין שלא יהי חיב עד שיכנו בדבר שיש בו כדי להמית, ואל מקום שהוא כדי להמית! אלא אם אמרת כן, ענשת מן הדין! לכך נאמר "בשבט", ללמדך שאין עונשין מן הדין.רבי אומר: "בשבט", למה נאמר? עד שלא יאמר, יש לי בדין: אם ישראל, שהחמר בו, שאינו ב"יום או יומים", אינו חיב עד שיכנו בדבר שיש בו כדי להמית, ואל מקום שהוא כדי להמית, וכנעני, שהוקל בו, שהוא ב"יום או יומים", אינו דין שלא יהי חיב עד שיכנו בדבר שיש בו כדי להמית, ואל מקום שהוא כדי להמית! לכך נאמר "בשבט". ומה תלמד לומר "בשבט"? אלא מפנה להקיש לדון גזרה שוה: נאמר כן "בשבט", ונאמר להלן (ויקרא כז,לב) "השבט", מה 'שבט' שנאמר להלן, להוציא את הלקוח שלשותפין, אף כן, להוציא הלקוח שלשותפין."ומת תחת ידו", שתהא מכתו ומיתתו ברשותו. הא אם הכהו ומכרו לאחר ומת, הרי זה פטור."נקם ינקם." מיתה. אתה אומר מיתה, או אינו אלא ממון? היה רבי נתן אומר: נאמר כן 'נקימה', ונאמר להלן: (ויקרא כו,כה) "והבאתי עליכם חרב נקמת נקם ברית"; מה להלן חרב, אף כן חרב.רבי עקיבה אומר: נאמר כן 'נקימה', ונאמר להלן: (במדבר לא,ב) "נקם נקמת בני ישראל מאת המדינים"; מה להלן בחרב, אף כן בחרב; מה כן בבית דין, אף להלן בבית דין.(שמות כא,כא) ["אך אם יום או יומים יעמד, לא יקם, כי כספו הוא."] "אך אם יום", ושומע אני, כשמועו! תלמד לומר "או יומים". "או יומים", שומע אני, כשמועו! תלמד לומר "אך אם יום". כיצד יתקימו שני כתובים? יום שהוא כיומים ויומים שהן כיום. כיצד? מעת לעת.רבי יוסה הגלילי אומר: "אך אם יום", שומע אני, כשמועו! תלמד לומר "אך", חלק."לא יקם, כי כספו הוא." זהו שהיה רבי ישמעאל אומר: בכנעני הכתוב מדבר.רבי שמעון בן יוחי אומר: למה נאמר? עד שלא יאמר, יש לי בדין: הואיל ושורו במיתה על עבדו ועל אמתו, ושור אחר במיתה על עבדו ועל אמתו, והוא במיתה על עבדו ועל אמתו, ואחר במיתה על עבדו ועל אמתו; אם למדת שלא חלק בין שורו לשור אחר במיתה על עבדו ועל אמתו, לא נחלק בינו לבין אחר למיתה על עבדו ועל אמתו! תלמד לומר "לא יקם, כי כספו הוא", מגיד הכתוב, אף על פי שלא חלק בין שורו לשור אחר במיתה על עבדו ועל אמתו, נחלק בינו לבין אחר במיתה על עבדו ועל אמתו. הא מה תלמד לומר "לא יקם"? "כי כספו הוא."(שמות כא,כב) "וכי ינצו אנשים, ונגפו אשה הרה, ויצאו ילדיה, ולא יהיה אסון, *נגפו: היכו או דחפו. ענוש יענש כאשר ישית עליו בעל האשה, ונתן בפללים."*בפללים: על פי החלטת הדיינים. למה נאמרה פרשה זו? לפי שהוא אומר: (שמות כא,יד) "וכי יזד איש על רעהו להרגו בערמה, מעם מזבחי תקחנו למות." לא שמענו אלא על המתכון להכות שונאו והכהו, שהוא במיתה, אבל המתכון להכות את שונאו, והכה את אוהבו, לא שמענו! תלמד לומר: "וכי ינצו אנשים, ונגפו אשה הרה".(שמות כא,כג) "ואם אסון יהיה, ונתתה נפש תחת נפש." בא הכתוב ללמדך, על המתכון להכות שונאו והכה את אוהבו, שהוא במיתה. לכך נאמרה פרשה.רבי אומר: אף המתכון שלא להכות, והכה, דין הוא שיהי פטור, אבל בא הכתוב ללמדך, שחבל אשה לבעל, ודמי ולדות לבעל, וכל המתחיב מיתה, פטור מן התשלומין.רבי יצחק אומר: אף המתכון להכות והכה, פטור, עד שיאמר: לאיש פלוני אני מכה, שנאמר (דברים יט,יא) "וארב לו וקם עליו והכהו נפש". ומה תלמד לומר "וכי ינצו אנשים"? לפי שהוא אומר: (ויקרא כד,יז) "ואיש כי יכה כל נפש אדם", שומע אני, אף בן שמונה!*בן שמונה ימים, שאינו בר קיימה. תלמד לומר "וכי ינצו אנשים", מגיד שאינו חיב עד שיהרג בן שלקימה."וכי ינצו אנשים". אין לי אלא אנשים, נשים מנין? היה רבי ישמעאל אומר: הואיל ונאמרו כל נזקין שבתורה סתם, ופרט באחד מהן, שעשה בו נשין כאנשין, פורט אני בכל נזקין שבתורה, לעשות בהן נשין כאנשין.רבי יאשיהו אומר: "איש או אשה", למה נאמר? אלא לפי שהוא אומר: (שמות כא,לג) "וכי יפתח איש בור או כי יכרה איש בר ולא יכסנו", אין לי אלא איש, אשה מנין? תלמד לומר (שמות כא,כט) "איש או אשה", בא הכתוב והשוה את האשה לאיש בכל נזקין שבתורה.רבי יונתן אומר: אינו צריך. והלא כבר נאמר: (שמות כא,לד) "בעל הבור ישלם"? (שמות כב,ה) "שלם ישלם המבער את הבערה." הא מה תלמד לומר (שמות כא,כט) "איש או אשה"? לתלמודו בא."ונגפו אשה הרה, ויצאו ילדיה". אבא חנין משום רבי אליעזר אומר: "ונגפו אשה הרה", למה נאמר? לפי שנאמר "ויצאו ילדיה", הא למדנו שהיא הרה, ומה תלמד לומר "הרה"? שאם הכה על ראשה או על אחד מאבריה, שומע אני, יהי חיב! תלמד לומר "הרה", מגיד שאינו חיב עד שיכנה במקום עוברה.דבר אחר: "ונגפו אשה הרה", מה תלמד לומר? לפי שנאמר "כאשר ישית עליו בעל האשה", שומע אני, אף על פי שאין ההריון שלו! תלמד לומר "הרה", מגיד שאינו חיב אלא לבעל ההריון."ויצאו ילדיה". מעוט ולדות שנים. ומנין אפלו אחד? תלמד לומר "הרה", מכל מקום."ולא יהיה אסון", באשה, "ענוש יענש", בולדות. אתה אומר "ולא יהיה אסון", באשה, "ענוש יענש", בולדות, או אינו אלא "אסון" בולדות, "ענוש יענש" באשה? תלמד לומר "ואם אסון יהיה", הא מה תלמד לומר "ולא יהיה אסון"? באשה, "ענוש יענש" בולדות, או "לא יהיה אסון" לא באשה ולא בולדות? אלא אם אמרת כן, הוא צריך לתן שכר חיה!*חיה: מילדת. הא מה תלמד לומר "ולא יהיה אסון"? באשה, "ענוש יענש", בולדות."ענוש יענש", ממון. אתה אומר ממון, או אינו אלא מיתה? הרי את דן: נאמר כן "ענוש", ונאמר להלן (דברים כב,יט) "וענשו אתו". מה להלן, ממון, אף כן ממון."כאשר ישית עליו בעל האשה". בא הכתוב ללמדך, שחבל אשה לבעלה, ודמי ולדות לבעל, וכל המתחיב מיתה פטור מן התשלומין.דבר אחר: "כאשר ישית עליו בעל האשה". שומע אני, אף על פי שאין ההריון שלו! תלמד לומר "הרה", מגיד שאינו משלם אלא לבעל ההריון.דבר אחר: "כאשר ישית עליו בעל האשה". שומע אני, כל שירצה! תלמד לומר "ונתן בפללים." ואין פלילים אלא דינין, שנאמר: (דברים לב,לא) "ואיבינו פלילים." ואומר: (שמואל א ב,כה) "אם יחטא איש לאיש ופללו אלהים".(שמות כא,כג) ["ואם אסון יהיה, ונתתה נפש תחת נפש."] "ואם אסון יהיה", אין אסון אלא מיתה. ואף על פי שאין ראיה לדבר, זכר לדבר: (בראשית מב,לח) "וקראהו אסון בדרך"."ונתתה נפש תחת נפש." נפש תחת נפש הוא משלם, ואינו משלם ממון תחת נפש.דבר אחר: "ונתתה נפש תחת נפש." נפש הוא משלם, ואינו משלם נפש וממון תחת נפש.רבי אומר: "ונתתה נפש תחת נפש", ממון. אתה אומר ממון, או אינו אלא מיתה? הרי את דן: נאמר כן 'השתה' ונאמר להלן 'השתה'; מה 'השתה' האמור להלן, ממון, אף כן ממון.(שמות כא,כד) ["עין תחת עין, שן תחת שן, יד תחת יד, רגל תחת רגל."] "עין תחת עין", ממון. אתה אומר ממון, או אינו אלא ממש? היה רבי ישמעאל אומר: הרי הוא אומר: (ויקרא כד,כא) "ומכה בהמה ישלמנה, ומכה אדם יומת." הקיש נזקי בהמה לנזקי אדם, ונזקי אדם לנזקי בהמה. מה נזקי בהמה בתשלומין, אף נזקי אדם בתשלומין.רבי יצחק אומר: הרי הוא אומר: (שמות כא,ל) "אם כפר יושת עליו". והרי דברים קל וחמר: מה, אם במקום שענש מיתה, לא ענש אלא ממון, וכן, שלא ענש מיתה, דין הוא שלא נענש אלא ממון.רבי אליעזר אומר: "עין תחת עין". שומע אני, בין מתכון, בין שאינו מתכון, אינו משלם אלא ממון. והרי הכתוב מוציא המתכון לעשות בו מום, שאינו משלם אלא ממש, שנאמר: (ויקרא כד,יט) "ואיש כי יתן מום בעמיתו, כאשר עשה, כן יעשה לו", כלל; (ויקרא כד,כ) "עין תחת עין, שן תחת שן", פרט; כלל ופרט, אין בכלל אלא מה שבפרט. כשהוא אומר: (ויקרא כד,כ) "כאשר יתן מום באדם, כן ינתן בו", חזר וכלל, או כלל ככלל הראשון? אמרת לאו, אלא כלל ופרט וכלל, אין את דן אלא כעין הפרט: מה הפרט מפרש, מומין קבועין וראשי אברים בגלוי ובמתכון, שאינו משלם אלא ממון,*שאינו משלם אלא ממון: הורוביץ מתקן: ממש. אף אין לי אלא מומין קבועין וראשי אברים בגלוי ובמתכון, שאינו משלם אלא ממון. תלמד לומר (ויקרא כד,כ) "כאשר יתן מום באדם", עד שיתכון לעשות בו מום.(שמות כא,כה) ["כויה תחת כויה, פצע תחת פצע, חבורה תחת חבורה."] "כויה תחת כויה". אם תאמר שיפצעו ויוציא דמו, והלא כבר נאמר "פצע תחת פצע"? ואם תאמר שעשה בו חבורה, והלא כבר נאמר "חבורה תחת חבורה"? ומה תלמד לומר "כויה תחת כויה"? אלא כויו על כף רגלו ולא רשם בו,*ולא רשם בו: לא עשה בו חבורה, רק גרם כאב. טענו אבנים וצערו,*טענו: העמיס עליו. הטיל שלג וצונין על ראשו וצננו, הרי זה נותן לו דמי צערו. אבל היה מרכך, מעדן, מפנק? כל שכן צערו מכפל! זה הוא הצער האמור בתורה, "כויה תחת כויה".(שמות כא,כו) "וכי יכה איש את עין עבדו, או את עין אמתו, ושחתה, לחפשי ישלחנו תחת עינו." למה נאמרה פרשה זו? לפי שהוא אומר: (ויקרא כה,מו) "והתנחלתם אתם לבניכם אחריכם לרשת אחזה, לעלם בהם תעבדו", שומע אני, אף הפיל את שנו וסמא את עינו! תלמד לומר: (שמות כא,כו-כז) "וכי יכה איש את עין עבדו או את עין אמתו ושחתה, לחפשי ישלחנו תחת עינו. ואם שן עבדו או שן אמתו יפיל, לחפשי ישלחנו תחת שנו." והרי הכתוב מוציא עבד כנעני מכללו, להחמיר עליו שיהי יוצא בראשי אברים, לכך נאמרה פרשה זו."וכי יכה איש". אשה מנין? היה רבי ישמעאל אומר: הואיל ונאמרו כל נזקין שבתורה סתם, ופרט באחד מהן, שעשה בו נשין כאנשין, פורט אני בכל נזקין שבתורה, לעשות בהן נשין כאנשין.רבי יאשיהו אומר: (שמות כא,כט) "איש או אשה", למה נאמר? אלא לפי שהוא אומר: (שמות כא,לג) "וכי יפתח איש בור או כי יכרה איש בר ולא יכסנו", אין לי אלא איש, אשה מנין? תלמד לומר (שמות כא,כט) "איש או אשה", בא הכתוב והשוה את האשה לאיש בכל נזקין שבתורה.רבי יונתן אומר: אינו צריך. והלא כבר נאמר: (שמות כא,לד) "בעל הבור ישלם"? (שמות כב,ה) "שלם ישלם המבער את הבערה." הא מה תלמד לומר "איש או אשה"? לתלמודו בא."את עין עבדו או את עין אמתו", לחיב על זה בפני עצמו, ועל זה בפני עצמו.רבי אליעזר אומר: בכנעני הכתוב מדבר. אתה אומר בכנעני הכתוב מדבר, או אינו אלא בעברי? תלמד לומר (ויקרא כה,מד) "מהם תקנו עבד ואמה.""את עין עבדו". שומע אני, אפלו העלת חורור!*חורור: לובן שבעין. תלמד לומר "ושחתה", לא אמרתי אלא מכה שיש בה כדי השחתה. מכן אמרו: טפח על עינו וסמהו, על אזנו וחרשו, הרי זה יוצא בן חורין; כנגד עינו ואינו רואה, כנגד אזנו ואינו שומע, הרי זה אינו יוצא בן חורין. דברי רבי חנינא בן גמליאל. שנאמר "וכי יכה איש", עד שיעשה מעשה.הפיל שתי שניו כאחת, סמא שתי עיניו כאחת, הרי זה יוצא בן חורין ואינו נוטל כלום. תלמד לומר "עין", "עין", "שן", "שן". זו אחר זו, יוצא על הראשונה, ונוטל נזקי שניה, תלמד לומר "תחת עינו", "תחת שנו"."לחפשי ישלחנו". שומע אני, יכתב לו גט שחרור! תלמד לומר "תחת עינו".רבי אליעזר אומר: נאמר כן 'שלוח', ונאמר להלן 'שלוח'; מה שלוח האמור להלן גט, אף שלוח האמור כן גט. אין לי אלא שהוא יכל להשתלח, שאינו יכל להשתלח מנין? תלמד לומר: (שמות כא,כו) "לחפשי ישלחנו תחת עינו", מכל מקום.רבי ישמעאל אומר: הואיל ואמרה תורה במשלח ואמרה במשתלח, אם למדת על משלח, שאינו משלח אלא מי שהוא גדול, אף המשתלח לא יהי משתלח אלא מי שהוא גדול? תלמד לומר: "לחפשי ישלחנו תחת עינו", מכל מקום.(שמות כא,כז) "ואם שן עבדו או שן אמתו יפיל, לחפשי ישלחנו תחת שנו."  שומע אני, אפלו הפיל שן שלחלב? תלמד לומר "עין": מה העין, שאינה יכולה לחזר, אף השן, שאינה יכולה לחזר. אין לי אלא שן ועין מיחדות, ושאר כל ראשי אברין מנין? הרי את דן בנין אב מבין שתיהן: לא הרי השן כהרי העין, ולא הרי העין כהרי השן; הצד השוה שבהן, שהם מומין קבועין, ראשי אברין בגלוי ובמתכון, יוצא עליהן בן חורין. אף כל ראשי אברים בגלוי ובמתכון, יוצא עליהן בן חורין.או אפלו חתך ממנו בשר? תלמד לומר השן והעין: מה השן והעין מיחדות מומין קבועין, ראשי אברין בגלוי ובמתכון, שאינן יכלין לחזר, יוצא עליהן בן חורין, אף אין לי אלא מומין קבועין, ראשי אברין בגלוי ובמתכון שאינן יכלין לחזר, יוצא עליהן בן חורין."לחפשי ישלחנו", שומע אני, יכתב לו גט שחרור! תלמד לומר "תחת שנו." רבי אליעזר אומר: נאמר כן 'שלוח', ונאמר להלן 'שלוח'; מה שלוח האמור להלן, גט, אף שלוח האמור כן גט. אין לי אלא שיכל להשתלח, שאינו יכל להשתלח מנין? תלמד לומר: "לחפשי ישלחנו תחת שנו", מכל מקום. רבי ישמעאל אומר: עבד כנעני, אין לו פדיון לעולם, ואינו יוצא אלא לרצון רבו, שנאמר: (ויקרא כה,מו) "והתנחלתם אתם לבניכם אחריכם לרשת אחזה". לפי דרכנו למדנו, שעבד כנעני כשדה אחזה לעולם.אבל אם היה רבו רודהו,*רודהו: מייסר ומעניש אותו. והפיל את שנו וסמא את עינו, או אחד מכל ראשי אברין גלויים בו,*ראשי אברין: קצות האצבעות, החוטם, האוזניים וכאלה. הרי זה קונה עצמו ביסורים. והרי דברים קול וחמר: אם מידי בשר ודם אדם קונה עצמו ביסורין, קול וחמר מידי מלך מלכי המלכים! וכן הוא אומר: (תהלים קיח,יח) "יסר יסרני יה, ולמות לא נתנני."(שמות כא,כח) "וכי יגח שור את איש או את אשה ומת, סקול יסקל השור, ולא יאכל את בשרו, ובעל השור נקי."  אף השור בכלל, שנאמר: (שמות כא,כט) "והמית איש או אשה". והרי הכתוב מוציאו מכללו, להחמיר עליו שיהי בסקילה, לכך נאמרה פרשה."וכי יגח שור", אין לי אלא שור; מנין לעשות כל הבהמה כשור? הרי את דן: נאמר כן "שור", ונאמר להלן "שור"; מה שור שנאמר בסיני, עשה בו את כל בהמה כשור, אף שור שנאמר כן, דין הוא שנעשה בו את כל בהמה כשור.ומנין לעשות את כל המיתות כנגיחה? הרי אני דן: הואיל ומועד בסקילה ותם בסקילה, אם למדת על המועד, שעשה בו את כל המיתות כנגיחה, אף תם נעשה בו את כל המיתות כנגיחה!לא! אם אמרת במועד, שהוא משלם את הכפר, לפיכך נעשה בו את כל המיתות כנגיחה, שאין תלמוד (לומר) (שמות כא,כט) "והמית איש או אשה", אלא מפנה להקיש לדון גזרה שוה: נאמר כן 'איש או אשה', ונאמר להלן "איש או אשה"; מה "איש או אשה" שנאמר להלן, עשה בו כל המיתות כנגיחה, אף 'איש או אשה' שנאמר כן, דין הוא שנעשה בו את כל המיתות כנגיחה.ומנין לעשות קטנים כגדולים? הרי אני דן: הואיל ומועד בסקילה, ותם בסקילה, אם למדת על מועד, שעשה בו קטנים כגדולים, אף תם, נעשה בו קטנים כגדולים!לא! אם אמרת במועד שהוא משלם את הכפר, לפיכך נעשה בו קטנים כגדולים, שאין תלמוד (לומר) "או בן יגח או בת יגח", אלא מפנה להקיש לדון גזרה שוה: נאמר כן "יגח", נאמר להלן "יגח"; מה "יגח" שנאמר להלן, עשה בו קטנים כגדולים, אף "יגח" האמור כן נעשה בו קטנים כגדולים.רבי שמעון בן יוחי אומר: למה נאמר? עד שלא יאמר, יש לי בדין: מה, אם במקום שלא עשה קטנים כגדולים בהורגין, עשה קטנים כגדולים בנהרגין, וכן שעשה קטנים כגדולים בהורגין, אינו דין שנעשה קטנים כגדולים בנהרגין? לא! אם אמרת להלן, שעשה את שאינו מתכון כמתכון בנזקין, לפיכך לא עשה קטנים כגדולים בנהרגין, תאמר כן, שלא עשה את שאינו מתכון כמתכון בנזקין, לפיכך לא עשה קטנים כגדולים בנהרגין! שאין תלמוד (לומר) (שמות כא,לא) "או בן יגח או בת יגח". ומה תלמד לומר "או בן יגח או בת יגח"? אלא מפנה להקיש ולדון גזרה שוה: נאמר כן "יגח", ונאמר להלן "יגח", מה "יגח" האמור להלן, עשה בו קטנים כגדולים בנהרגין, אף "יגח" האמור כן, נעשה בו קטנים כגדולים בנהרגין. דין הוא שנעשה בו קטנים כגדולים בנהרגין."סקול יסקל השור, ולא יאכל את בשרו". למה נאמר? ממשמע שנאמר "סקול יסקל השור", הא למדנו שבשרו אסור באכילה. ומה תלמד לומר "ולא יאכל את בשרו"? אלא שור שיוצא לסקל, וקדמו בעלים ושחטוהו, בשרו אסור באכילה. לכך נאמר "לא יאכל את בשרו".אין לי אלא שהוא אסור באכילה, מנין שהוא אסור בהניה? אמרת, קל וחמר הוא: ומה, אם עגלה ערופה, שהיא מכפרת על שפיכות דמים, הרי היא אסורה בהניה, ושור הנסקל, שהוא שופך דמים, דין הוא שיהי אסור בהניה! או חלוף? אם שור הנסקל, שהוא שופך דמים, הרי הוא מתר בהניה, ועגלה ערופה, שהיא מכפרת על שפיכות דמים, אינו דין שתהי מתרת בהניה? תלמד לומר (דברים כא,ד) "וערפו שם את העגלה בנחל." דנתי וחלפתי, בטל החלוף וזכיתי לדון בתחלה: מה אם עגלה ערופה, שהיא מכפרת על שפיכות דמים, הרי היא אסורה בהניה, ושור הנסקל, שהוא שופך דמים, דין הוא שיהי אסור בהניה.רבי יצחק אומר: אינו צריך! מה עגלה ערופה, שאינה לא מטמא את הארץ, ולא מסלקת את השכינה, הרי היא אסורה בהניה, ושור הנסקל, שהוא מטמא את הארץ, ומסלק את השכינה, דין הוא שיהי אסור בהניה.רבי אומר: ומה, אם פרים הנשרפים ושעירים הנשרפים, שהן באין לכפרה לעולם, לפיכך אסורין בהניה, שור הנסקל, שאינו בא לכפרה לעולם, דין הוא שיהי אסור בהניה. אין לי אלא בשרו, עורו מנין? היה רבי ישמעאל אומר: אמרת קל וחמר: ומה, אם חטאת, שבשרה מתר בשחיטתה, עורה אסור במיתתה, שור הנסקל, שבשרו אסור בשחיטתו, דין הוא שיהי עורו אסור במיתתו! הרי נבלה תוכיח: אף על פי שבשרה אסור בשחיטתה, עורה מתר במיתתה; היא תוכיח על שור הנסקל, אף על פי שבשרו אסור בשחיטתו, דין הוא שיהי עורו מתר במיתתו.אמר אחד מתלמידי רבי ישמעאל: לא! אם אמרת בנבלה, שהיא מתרת בהניה, לפיכך עורה מתר במיתתה, תאמר בשור הנסקל, שהוא אסור בהניה, לפיכך יהי עורו אסור בהניה."סקול יסקל השור ולא יאכל את בשרו". "את", למה נאמר? להביא דמו וחלבו ועורו."ובעל השור נקי." רבי יהודה בן בתירה אומר: נקי מידי שמים. שהיה בדין, הואיל ומועד בסקילה ותם בסקילה, אם למדת על מועד, אף על פי שיצאו בעליו מידי בית דין שלבשר ודם, לא יצאו בעליו מידי בית דין שלשמים, הא מה תלמד לומר "ובעל השור נקי"? נקי מידי שמים.שמעון בן עזי אומר: "ובעל השור נקי", נקי מחצי נזק. שהיה בדין, הואיל ושור שהמית את השור, בתשלומין, ושור שהמית את האדם, בתשלומין, מה להלן, מועד משלם נזק שלם ותם משלם חצי נזק, אף כן מועד משלם נזק שלם ותם משלם חצי נזק! הא מה תלמד לומר "ובעל השור נקי"? נקי מחצי נזק.רבן גמליאל אומר: (שמות כא,כח) "ובעל השור נקי", נקי מדמי עבד. שהיה בדין, הואיל ומועד בסקילה ותם בסקילה, אם למדת על מועד שהוא משלם דמי העבד, יכל אף בתם ישלם דמי העבד? הא מה תלמד לומר "ובעל השור נקי"? נקי מדמי עבד.רבי עקיבה אומר: "ובעל השור נקי", נקי מדמי ולדות. שהיה בדין, הואיל וחיב באדם וחיב בשור, אם למדת על אדם שהיה מתכון לחברו, והכה את האשה ויצאו ילדיה, ישלם דמי ולדות, אף השור שהיה מתכון לחברו, והכה אשה ויצאו ילדיה, ישלם דמי ולדות! הא מה תלמד לומר "ובעל השור נקי"? נקי מדמי ולדות.(שמות כא,כט) ["ואם שור נגח הוא מתמל שלשם, והועד בבעליו ולא ישמרנו, והמית איש או אשה, השור יסקל, וגם בעליו יומת."] "ואם שור נגח הוא". בא הכתוב לחלק בין שור תם למועד. חמשה דברים בין שור תם למועד: מועד צריך עדים, ותם אינו צריך עדים; מועד משלם את הכפר, ותם פטור מן הכפר; מועד נותן שלשים סלע, ותם אינו נותן שלשים סלע; מועד משלם נזק שלם, ותם משלם חצי נזק; מועד משלם מן העליה, ותם משלם מגופו."מתמל שלשם", יום ואמש ושלפניו. איזהו שור תם, ואיזהו שור מועד? מועד, שהעידו בו שלשה פעמים, ותם, כדי שיהי התינוק ממשמש בקרניו. דברי רבי מאיר.רבי יהודה אומר: מועד, שהעידו בו שלשה ימים, ותם, שיחזר בו שלשה ימים זה אחר זה.רבי יוסה אומר: אפלו העידו בו שלשה פעמים ביום אחד, הרי זה חיב. ומה תלמד לומר "מתמל שלשם"? אלא אם כן חזר בו שלשה ימים זה אחר זה, אינו נדון אלא כתם."והועד בבעליו", מגיד שאינו חיב עד שהתרו בו. "ולא ישמרנו", להביא שומר חנם. "ולא ישמרנו", כראוי לו. מכן אמרו: שמרו כראוי, פטור, שלא כראוי, חיב. קשרו במוסרה ויצא והזיק,*מוסרה: חבל עבה. חבל הקשור לרסן. תם פטור ומועד חיב, שנאמר: (שמות כא,לו) "ולא ישמרנו בעליו", לא שמרו זה. דברי רבי מאיר.רבי יהודה אומר: תם חיב, ומועד פטור, שנאמר: (שמות כא,לו) "ולא ישמרנו בעליו", ושמור הוא זה.רבי אלעזר אומר: אין לו שמירה אלא סכין.*סכין: סכין שחיטה. אי-אפשר למנוע מן השור המועד להזיק אלא על ידי המתתו. רבי אליעזר בן יעקב פוטר בזה ובזה."והמית איש או אשה". מפנה להקיש ולדון גזרה שוה. "השור יסקל", למה נאמר? עד שלא יאמר, יש לי בדין: אם התם בסקילה, מועד לא יהי בסקילה? לא! אם אמרת בתם, שאינו משלם את הכפר, לפיכך הוא בסקילה, תאמר במועד שהוא משלם את הכפר, לפיכך לא יהי בסקילה! תלמד לומר "השור יסקל".דבר אחר: היה בכלל ויצא לדון בחדש, והחזירו הכתוב לכללו.רבי עקיבה אומר: "השור יסקל וגם בעליו יומת", הקיש מיתת השור למיתת בעלים: מה מיתת בעלים בעשרים ושלשה, אף מיתת השור בעשרים ושלשה."וגם בעליו יומת", יומת בידי שמים. אתה אומר בידי שמים, או אינו אלא בידי אדם? כשהוא אומר: (שמות כא,ל) "אם כפר יושת עליו, ונתן פדין נפשו", הא נותנין פדיון למומתין בידי שמים. עדין אני אומר, יומת בידי שמים! אתה אומר יומת בידי שמים, או אינו אלא בידי אדם? כשהוא אומר: (במדבר לה,לא) "ולא תקחו כפר לנפש רצח, אשר הוא רשע למות", הא אין נותנין פדיון למומתין בידי אדם, אבל נותנין פדיון למומתין בידי שמים.(שמות כא,ל) "אם כפר יושת עליו, ונתן פדין נפשו ככל אשר יושת עליו."  פדיון נפשו שלמומת. דברי רבי ישמעאל.רבי עקיבה אומר: פדיון נפשו שלממית. וכן מצינו, שאין נותנין פדיון למומתין בידי אדם בכל מקום. חיבי מיתות בית דין, אין להן פדיון, שנאמר: (ויקרא כז,כט) "כל חרם אשר יחרם מן האדם, לא יפדה, מות יומת."רבי ישמעאל אומר: בא וראה רחמיו שלמי שאמר והיה העולם על בשר ודם! שאדם קונה את עצמו בממון מידי שמים, שנאמר: (שמות ל,יב) "כי תשא את ראש בני ישראל לפקדיהם, ונתנו איש כפר נפשו ליי בפקד אתם, ולא יהיה בהם נגף בפקד אתם." ואומר (מלכים ב יב,ה) "איש כסף נפשות ערכו". ואומר (משלי יג,י) "כפר נפש איש עשרו". ואומר: *(דניאל ד,כד)** לכן, המלך, שעצתי תהיה יפה עליך, וחטאיך בצדקה פדה. "להן מלכא מלכי ישפר עלך, וחטאך בצדקה פרק". ואומר: (איוב לג,כג) "אם יש עליו מלאך מליץ אחד מני אלף, להגיד לאדם ישרו." ואומר (איוב לג,כד) "ויחננו ויאמר: פדעהו מרדת שחת, מצאתי כפר."נמצינו למדים: קדשים, יש להם פדיון, קדשים, אין להם פדיון. אסורים באכילה, יש להם פדיון; אסורים באכילה, אין להם פדיון. אסורים בהניה, יש להם פדיון; אסורין בהניה, אין להם פדיון. שדות וכרמים, יש להם פדיון; שדות וכרמים, אין להם פדיון. עבדים ושפחות, יש להן פדיון; עבדים ושפחות, אין להם פדיון. חיבי מיתות, יש להן פדיון; חיבי מיתות, אין להן פדיון. אף לעתיד לבא, יש להם פדיון, שנאמר: (תהלים מט,ח-ט) "אח לא פדה יפדה איש, לא יתן לאלהים כפרו. ויקר פדיון נפשם וחדל לעולם."חביבין ישראל, שנתן הקדש אמות העולם כפרה תחת נפשותיהן, שנאמר: (ישעיה מג,ג) "נתתי כפרך מצרים, כוש וסבא תחתיך." מפני מה? (ישעיה מג,ד) "מאשר יקרת בעיני, נכבדת, ואני אהבתיך, ואתן אדם תחתיך, ולאמים תחת נפשך."(שמות כא,לא) "או בן יגח או בת יגח כמשפט הזה יעשה לו." למה נאמר? לפי שהוא אומר: (שמות כא,כט) "והמית איש או אשה", אין לי אלא גדולים, קטנים מנין? תלמד לומר "או בן יגח או בת יגח". אין לי אלא בן גמור או בת גמורה, טומטום ואנדרוגינוס מנין? תלמד לומר "או בן יגח או בת יגח". אין לי אלא בנו ובתו שלאחר, בנו ובתו שלעצמו מנין? תלמד לומר: (שמות כא,ט) "כמשפט הבנות יעשה לה." אין לי אלא ישראל, גרים מנין? תלמד לומר "כמשפט הזה יעשה לו."(שמות כא,לב) "אם עבד יגח השור או אמה, כסף שלשים שקלים יתן לאדניו והשור יסקל."  אף עבד ואמה היו בכלל, שנאמר: (שמות כא,כט) "והמית איש או אשה". והרי הכתוב מוציאו מכללו, להקל עליו ולהחמיר עליו: להקל עליו, שאם היה יפה מאה מנה, נותן לו שלשים סלע; להחמיר עליו, שאם אינו יפה אלא דינר זהב, נותן לו שלשים סלע."אם עבד יגח השור, או אמה". לחיב על זה בפני עצמו ועל זה בפני עצמו.דבר אחר: "אם עבד יגח השור, או אמה", בכנעני הכתוב מדבר, או אינו מדבר אלא בעברי? כשהוא אומר "כסף שלשים שקלים יתן לאדניו", הרי בכנעני הכתוב מדבר."כסף שלשים שקלים יתן לאדניו", אחד איש ואחד אשה.דבר אחר: "והשור יסקל", למה נאמר? היה בכלל ויצא לדון בחדוש,*היה בכלל ויצא לדון בחדוש: זה אחד מן הכללים שבהם נדרשת התורה, כמו שנאמר בספרא בברייתא דרבי ישמעאל: כל דבר שהיה בכלל ויצא מן הכלל לידון בדבר חדש ואי אתה יכול להחזירו לכללו עד שיחזירנו הכתוב לכללו בפירוש. והחזירו הכתוב לכללו."והשור יסקל", למה נאמר? עד שלא יאמר, יש לי בדין: הואיל והוא במיתה על עבדו ועל אמתו, ואחר במיתה על עבדו ועל אמתו, ושורו במיתה על עבדו ועל אמתו, ושור אחר במיתה על עבדו ועל אמתו, אם למדת שחלק בינו לבין אחר במיתה על עבדו ועל אמתו, נחלק בין שורו לשור אחר במיתה על עבדו ואמתו! תלמד לומר "והשור יסקל." מגיד הכתוב, אף על פי שחלק בינו לבין אחר במיתה על עבדו ועל אמתו, לא נחלק בין שורו לשור אחר במיתה על עבדו ועל אמתו.(שמות כא,לג) ["וכי יפתח איש בור, או כי יכרה איש בר, ולא יכסנו ונפל שמה שור או חמור."] "וכי יפתח איש בור". למה נאמר? עד שלא יאמר, יש לי בדין: הואיל והשור ממונו, והבור ממונו, אם למדת על שהוא חיב על ידי שורו, לא יהי חיב על ידי בורו? תלמד לומר "או כי יכרה איש בר". הא לפי שלא זכיתי מן הדין, צריך הכתוב להביאו.דבר אחר: "וכי יפתח איש בור, או כי יכרה איש בר, ולא יכסנו, ונפל שמה שור או חמור." לחיב על זה בפני עצמו, ועל זה בפני עצמו.דבר אחר: "וכי יפתח איש בור", אין לי אלא פותח, כורה מנין? תלמד לומר "או כי יכרה איש בר". עד שלא יאמר, יש לי בדין: אם הפותח חיב, הכורה לא יהי חיב? הא אם אמרת כן, ענשת מן הדין! לכך נאמר "או כי יכרה", ללמדך שאין עונשין מן הדין.דבר אחר: "וכי יפתח איש בור או כי יכרה איש בר", הקיש פותח לכורה וכורה לפותח: מה פותח ברשות פטור, אף כורה ברשות פטור; ומה כורה כשעור, אף פותח כשעור.רבי יהודה בן בתירה אומר: לא הרי פותח כהרי כורה, ולא כורה כהרי פותח; הצד השוה שבהן, שהוא חיב בשמרו חיב בנזקו, אף כל שהוא חיב בשמרו חיב בנזקו. אין לי אלא פותח וכורה; סידו וכירו*סידו וכירו: טח אותו בסיד וגלף בטיח צורות בולטות. וצירו ועשה בו,*סידו וכירו וצירו ועשה בו: עשה בו עבודות שונות שאינן פתיחה או כריה. מנין? תלמד לומר "ולא יכסנו", הא לא פתיחה ולא כריה גרמה, אלא כסוי גורם."ולא יכסנו", להביא שומר חנם."ולא יכסנו", כראוי לו. מכן אמרו: כסהו כראוי, פטור; שלא כראוי, חיב. כסהו, וגלהו אחר, המגלה חיב. השותפין שכסו את הבור, אם גלהו אחד מהם, המגלה חיב. נתגלה וידע בו אחד, זה שידע בו חיב, וזה שלא ידע בו פטור."ונפל שמה שור או חמור." "שור", ולא שור וכליו, "חמור", ולא חמור וכליו. שהיה בדין: ומה, אם במקום שלא חיב על הבהמה, חיב על הכלים, וכן שחיב על הבהמה, אינו דין שיהי חיב על הכלים? תלמד לומר "ונפל שמה שור או חמור." "שור" ולא כליו, "חמור" ולא כליו."ונפל שמה", בדרך הלוכו. מכן אמרו: נפל לפניו מקול הכריה, חיב; לאחריו מקול הכריה, פטור. אבל בבור, בין לפניו ובין לאחריו, חיב.(שמות כא,לד) ["בעל הבור ישלם, כסף ישיב לבעליו, והמת יהיה לו."] "בעל הבור ישלם", מכל מקום."כסף ישיב לבעליו". אין לי אלא כסף, בהמה מנין? הרי את דן: נאמר כן "והמת יהיה לו", ונאמר להלן (שמות כא,לו) "והמת יהיה לו." מה להלן בהמה, אף כן בהמה; מה כן כסף, אף להלן כסף."והמת יהיה לו", לנזק. אתה אומר לנזק, או אינו אלא למזיק? אמרת, אלו כן היה, מה תלמד לומר "והמת יהיה לו"? לנזק! אלא מגיד ששמין דמי נבלתו, ומנכה לו דמי נזקו.(שמות כא,לה) ["וכי יגף שור איש את שור רעהו ומת, ומכרו את השור החי וחצו את כספו, וגם את המת יחצון."] "וכי יגף". בכלל נגיפה נגיחה, דחיה, רביצה, בעיטה.*דחיה: דחיפה. דברי רבי יאשיה. אבא חנין אומר משום רבי אליעזר: בכלל נגיפה נגיחה, דחיה, רביצה, ובעיטה; ונשיכה מנין? תלמד לומר (שמות כא,לו) "ולא ישמרנו בעליו". והרי דברים קל וחמר: אם כששמרו ויצא והזיק, חיב, קל וחמר עד שלא ישמרנו. ומה תלמד לומר "ולא ישמרנו"? אלא שהוסיף הכתוב עוד שמירה אחרת, ואי זו זו? זו נשיכה."שור איש", להוציא שור שלקטן. "שור איש", להביא שור שלאחרים. "רעהו", להוציא שור שלנכרי, שור כותי, שור גר."וכי יגף שור איש את שור רעהו ומת, ומכרו את השור החי וחצו את כספו, וגם את המת יחצון." יכל בשוים הכתוב מדבר, או אינו אלא בשוים ובשאינן שוים? אמרת, מה דרך המזיקין, נשכרין או מפסידין? מפסידין; אף הנזקין, נוטלין נזקן או יתר על נזקן? נזקן ולא יותר על נזקן.רבי עקיבה אומר: נאמרה חציה בחי ונאמרה חציה במת. הא בשוין הכתוב מדבר."וגם את המת יחצון." מכן אמרו: שור שוה מנה שנגח שור שוה מנה, שור שוה מאתים שנגח שור שוה מאתים, נוטל חציו; שור שוה מנה שנגח שור שוה מאתים, נוטל כלו; שור שוה מאתים שנגח שור שוה מנה, נוטל רביעי.שור שוה מאתים שנגח שור שוה מאתים, אמר רבי מאיר: על זה נאמר: "ומכרו את השור החי וחצו את כספו". אמר לו רבי עקיבה: קרא את כל המקרא הזה "וגם את המת יחצון", ואי זה זה? זה שור שוה מאתים שנגח שור שוה מאתים, והנבלה מנה. מוכרין את החי, ואת המת חולקין בשוה, ובעל הנבלה מטפל בנבלתו, לכך נאמר "וגם את המת יחצון".(שמות כא,לו) "או נודע כי שור נגח הוא מתמול שלשם, ולא ישמרנו בעליו, שלם ישלם שור תחת השור, והמת יהיה לו." בא הכתוב לחלק בין שור תם למועד. חמשה דברים בין שור תם למועד: מועד צריך עדים, ותם אין צריך עדים. מועד משלם את הכפר, ותם פטור מן הכפר. מועד נותן שלשים סלע, ותם אינו נותן שלשים סלע. מועד משלם נזק שלם, ותם משלם חצי נזק. מועד משלם מן העליה, ותם מגופו."מתמול שלשם". יום ואמש ושלפניו.איזהו שור תם ואי זה הוא שור מועד? מועד, שהעידו בו שלשה פעמים, ותם, כדי שיהי התינוק ממשמש בקרניו. דברי רבי מאיר.רבי יהודה אומר: מועד, שהעידו בו שלשה ימים, ותם, שיחזר בו שלשה ימים זה אחר זה. רבי יוסה אומר: אפלו העידו בו שלשה פעמים ביום אחד, הרי זה חיב. ומה תלמד לומר "מתמול שלשם"? אלא אם כן חזר בו שלשה ימים זה אחר זה, אינו נדון אלא כתם."והועד", מגיד שאינו חיב עד שהתרו בו. "ולא ישמרנו", להביא שומר חנם. "ולא ישמרנו", כראוי לו. מכן אמרו: שמרו כראוי, פטור, שלא כראוי, חיב. קשרו במוסרה, ויצא והזיק, תם פטור, ומועד חיב, שנאמר: "ולא ישמרנו בעליו", לא שמרו זה. דברי רבי מאיר.רבי יהודה אומר: תם חיב, ומועד פטור, שנאמר: (שמות כא,לו) "ולא ישמרנו בעליו", ושמור הוא זה.רבי אלעזר אומר: אין לו שמירה אלא סכין.רבי אליעזר בן יעקב פוטר בזה ובזה."שלם ישלם שור". אין לי אלא בהמה, כסף מנין? הרי את דן: נאמר כן "והמת יהיה לו", ונאמר להלן "והמת יהיה לו" מה כן בהמה, אף להלן בהמה, מה להלן כסף, אף כן כסף."והמת יהיה לו", לנזק. אתה אומר לנזק, או אינו אלא למזיק? אמרת, אלו כן היה, מה תלמד לומר "והמת יהיה לו"? לנזק! אלא מגיד ששמין דמי נבלתו, ומנכה לו דמי נזקו.(שמות כא,לז) "כי יגנב איש שור או שה, וטבחו או מכרו, חמשה בקר ישלם תחת השור, וארבע צאן תחת השה." אף הטובח והמוכר היו בכלל, שנאמר: (שמות כב,ו) "אם ימצא הגנב, ישלם שנים." והרי הכתוב מוציאו מכללו, להחמיר עליו לשלם תשלומי ארבעה וחמשה. לכך נאמרה הפרשה."שור או שה", לחיב על זה בפני עצמו, ועל זה בפני עצמו."וטבחו". אין לי אלא טובח, מוכר מנין? תלמד לומר "או מכרו". עד שלא יאמר, יש לי בדין: אם הטובח חיב, מוכר לא יהי חיב? אם אמרת כן, ענשת מן הדין! לכך נאמר "או מכרו", ללמדך שאין עונשין מן הדין.דבר אחר: הקיש טובח למוכר, ומוכר לטובח: מה מכירה חוץ לרשותו, אף טביחה חוץ לרשותו. מה מכירה מתרת באכילה, אף טביחה מתרת באכילה. מה מכירה מתרת בהניה, אף טביחה מתרת בהניה. מה טביחה, שאינה יכולה לחזר, אף מכירה, שאינה יכולה לחזר. מה טביחה, כלה, אף מכירה, כלה."כי יגנב איש". אף מקדשין היו בכלל, שאם גונבן ושוחטן בחוץ, משלם תשלומי ארבעה וחמשה. והרי הכתוב מוציאן מכללן, להחמיר עליהן לזוקקן להכרת,*לזוקקן להכרת: לחייב אותם כרת. שהיו חיבין בתשלומין. והדין נותן: אם חיבין על הכרת החמור, לא יהיו חיבין בתשלומין הקלין? תלמד לומר: (ויקרא יז,ב) "זה הדבר אשר צוה יי", מכלל הכרת יצאו, ולא יצאו מכלל תשלומין."חמשה בקר ישלם", ארבעה והוא. "וארבע צאן", שלשה והוא.אמר רבי מאיר: בא וראה, כמה חביבה מלאכה לפני מי שאמר והיה העולם! שור, לפי שיש לו מלאכה, ישלם חמשה; ושה, אין לו מלאכה, ישלם ארבעה!רבן יוחנן בן זכי אומר: חס המקום על כבודן שלבריות: שור, לפי שהלך ברגליו, ישלם חמשה; שה, לפי שטענו, ישלם ארבעה.רבי עקיבה אומר: "תחת השור... תחת השה", להוציא את החיה. שהיה בדין, הואיל ובהמה בתשלומין, וחיה בתשלומין, אם למדת על בהמה, שהוא משלם תשלומי ארבעה וחמשה, אף החיה ישלם ארבעה וחמשה! לא! אם אמרת בבהמה, שהיא קרבה על גבי מזבח, לפיכך משלם תשלומי ארבעה וחמשה, תאמר בחיה, שאינה קרבה על גבי מזבח, לפיכך לא ישלם תשלומי ארבעה וחמשה.והרי בעלת מום תוכיח, שאינה קרבה על גבי מזבח, ומשלם תשלומי ארבעה וחמשה! היא תוכיח על החיה, אף על פי שאינה קרבה על גבי מזבח, ישלם ארבעה וחמשה! לא! אם אמרת בבעלת מום, שמינה קרב על גבי מזבח, תאמר בחיה, שאין מינה קרב על גבי המזבח, לפיכך לא ישלם תשלומי ארבעה וחמשה. הא מה תלמד לומר "תחת השור...תחת השה"? להוציא את החיה.(שמות כב,א) "אם במחתרת ימצא הגנב, והכה ומת, אין לו דמים." ומה זה? ספק שהוא בא לגנב, ספק שהוא בא להרג. אתה אומר ספק שהוא בא לגנב ספק שבא להרג, או אינו אלא ספק שהוא בא לגנב ספק שאינו בא לגנב? אמרת, אם כשיגנב ודי והרגו, הרי זה חיב, קל וחמר זה, ספק שהוא בא לגנב, ספק שהוא בא להרג.מכן את דן על פקוח נפש: ששפיכות דמים, מטמא את הארץ ומסלקת את השכינה, היא דוחה את הספק, קל וחמר לפקוח נפש שידחה את הספק! הא אין עליך לומר כלשון אחרון אלא כלשון ראשון, ספק שהוא בא לגנב, ספק שהוא בא להרג.(שמות כב,ב) ["אם זרחה השמש עליו, דמים לו, שלם ישלם, אם אין לו, ונמכר בגנבתו."] "אם זרחה השמש עליו". רבי ישמעאל אומר: וכי עליו החמה זורחת, והלא על כל העולם היא זורחת? אלא, מה שמש שלום בעולם, אף זה, אם ידוע הוא שבשלום הימנו והרגו, הרי זה חיב.כיוצא בו: (דברים כב,יז) "ופרשו השמלה לפני זקני העיר." מחורין את הדברין כשמלה.כיוצא בו: (שמות כא,יט) "על משענתו", על בריו. אף כן, אתה אומר: "אם זרחה השמש עליו, דמים לו"."אם זרחה השמש". רבי ישמעאל אומר: אתה אומר לכך בא, או לא בא אלא לחלק בין יום ללילה, לומר לך, אם הרגו ביום, חיב, ובלילה יהי פטור? תלמד לומר: (דברים כב,כו) "ולנער לא תעשה דבר".וכי מה למדנו לרוצח מעתה? אלא, הרי זה בא ללמד ונמצא למד: מה להלן לא חלק בין יום ללילה, אף כן, לא נחלק בו בין יום ללילה; מה כן, אם קדם והרגו, פטור, אף להלן, אם קדמתו והרגתו, פטורה. מה להלן, היו לה מושיעין הימנו והרגתו, חיבת, אף כן, היו לו מושיעין הימנו והרגו, חיב."דמים לו, שלם ישלם". רבי אליעזר בן יעקב אומר: הרי שהיו לפניו כדי יין וכדי שמן, ושברן כשהוא חותר, כל זמן שהוא יודע שבשלום הימנו והרגו, הרי זה חיב. לכך נאמר "דמים לו, שלם ישלם"."אם אין לו, ונמכר בגנבתו." שומע אני, לעולם! תלמד לומר: (שמות כא,ב) "שש שנים יעבד, ובשבעת יצא לחפשי חנם." מגיד שהוא עובד שש ויוצא בשביעית."ונמכר בגנבתו", לא פחות ולא יותר. רבי יהודה אומר: אם גנב פחות ממה ששוה, אינו נמכר; יותר ממה ששוה, הרשות ביד בעל הגנבה: אם רצה למכר, ימכר, ואם לאו, כותב לו שטר.רבי אליעזר אומר: גנב פחות ממה ששוה, אינו נמכר; יותר ממה ששוה, דיו להשתכר מחצה ולהפסיד מחצה.(שמות כב,ג) ["אם המצא תמצא בידו הגנבה, משור עד חמור עד שה חיים, שנים ישלם."] "אם המצא תמצא", אין מציאה אלא בעדים. "בידו", אין "בידו" בכל מקום אלא רשותו. אף על פי שאין ראיה לדבר, זכר לדבר, שנאמר: (במדבר כא,כו) "ויקח את כל ארצו מידו". ואומר: (בראשית כד,י) "ויקח העבד עשרה גמלים מגמלי אדניו, וילך וכל טוב אדניו בידו", הא אין ידו בכל מקום אלא רשותו."משור עד חמור עד שה חיים". רבי עקיבה אומר: שאין תלמוד (לומר) "חיים", ומה תלמד לומר "חיים"? אלא להביא את החיה. "חיים, שנים ישלם", ולא מתים."שנים ישלם." נמצא אתה אומר, (ע' מקבילה בתוספתא ב"ק ז,ח-יג) שבעה גנבין הם: הראשון שבהן, גונב דעת בני אדם, והמסרב בחברו לארחו, ואין בלבו לקרותו,*מסרב=מסרהב: משדל. והמרבה לו בתקרבת, ויודע בו שאינו מקבל, והמפתח חביותיו, והן מכורות, והמעול במדות,*המעול: העושה עוול, מרמה. והמשקר במשקלות, והמערב את הגירה בתלתן,*גירה: זרע של חרוב. והחול בפול, ואת החמץ בשמן. מפני שאמרו: השמן אינו מקבל נכל,*נכל: מרמה, תחבולה. לפיכך מושחין בו מלכים.ולא עוד, אלא שמעלין עליו, שאם היה יכל לגנב דעת העליונה, גונבה. וכן מצינו באבשלום, שגנב שלש גנבות, לב אביו, ולב בית דין, ולב אנשי ישראל, שנאמר: (שמואל ב ט,ו) "ויעש אבשלום כדבר הזה לכל ישראל אשר יבאו למשפט אל המלך, ויגנב אבשלום את לב אנשי ישראל."וכי מי גדול, הגונב או הנגנב? הוי אומר זה הנגנב, שהוא יודע שהוא נגנב והוא מחריש.וכן מצינו באבותינו, בשעה שעמדו לפני הר סיני לקבל את התורה, בקשו לגנב דעת העליונה, שנאמר: (שמות כד,ז) "כל אשר דבר יי, נעשה ונשמע." כביכל נגנבה בידן, שנאמר: (דברים ה,כו) "מי יתן והיה לבבם זה להם!" ואם תאמר שאין הכל גלוי וידוע, והלא כבר נאמר: (תהלים עח,לו-לז) "ויפתוהו בפיהם ובלשונם יכזבו לו. ולבם לא נכון עמו ולא נאמנו בבריתו." ואף על פי כן: (תהלים עח,לח) "והוא רחום, יכפר עון", ואומר: (משלי כו,כג) "כסף סיגים מצפה על חרש, שפתים דלקים ולב רע."למעלה מהן, גנב אסורין בהניה, פטור מלשלם; כסות ופרות וכלים, בהמה חיה ועוף, משלם תשלומי כפל. עבדים ושפחות, שטרות וקרקעות, אינו משלם אלא קרן.פטר חמור, ישלם תשלומי כפל: אף על פי שהוא אסור עכשו, יש לו התר לאחר זמן. תחת השור ישלם חמשה, תחת השה ישלם ארבעה, שנאמר: (שמות כא,לז) "כי יגנב איש שור או שה וטבחו או מכרו, חמשה בקר ישלם תחת השור, וארבע צאן תחת השה."למעלה מהם, גונב נפש בני אדם, שהוא מתחיב בנפשו. רבי שמעון בן יוחי מושלו משל, למה הדבר דומה? לאחד שהיה יוצא מביתו שלחברו טעון כלים. מצאו חברו ואמר לו: מה אתה עושה? אמר לו: טל חלקך ואל תגד! לאחר זמן, בא בעל הגנבה ואמר לו: משביעך אני עליך, לא ראית לפלוני יוצא מתוך ביתי טעון כלים? ואמר לו: שבועה שאיני יודע מה אתה מדבר! הרי זה מתחיב בנפשו, עליו הוא אומר: (משלי כט,כד) "חולק עם גנב שונא נפשו, אלה ישמע ולא יגיד."אבל המגנב מאחר חברו, והלך ושנה בדברי תורה, אף על פי שהוא נקרא גנב, הרי זה זכה לעצמו, ועליו הוא אומר: (משלי ו,ל) "לא יבוזו לגנב כי יגנוב, למלא נפשו כי ירעב." לסוף נמצא מתמנה על הצבור, ישלם שבעתים, שנאמר: (משלי ו,לא) "ונמצא, ישלם שבעתים, את כל הון ביתו יתן." ואין "שבעתים" אלא דברי תורה, שנאמר: (תהלים יב,ז) "אמרות יי אמרות טהרות, כסף צרוף בעליל לארץ מזקק שבעתים."(שמות כב,ד) ["כי יבער איש שדה או כרם, ושלח את בעירה ובער בשדה אחר, מיטב שדהו ומיטב כרמו ישלם."] "כי יבער איש שדה", למה נאמר? עד שלא יאמר, היה לי בדין: הואיל והבור ממונו, וההבער ממונו, אם למדת שהוא חיב על ידי בורו, לא יהי חיב על ידי הבערו? אם זכיתי מן הדין, מה תלמד לומר "כי יבער איש"? אלא בא הכתוב ללמדך, שהשן מועדת לאכל את הראוי לה, והבהמה מועדת לשבר בדרך הלוכה.מכן אמרו: לעולם אינו חיב, עד שיצא המזיק מרשותו והזיק, ששמין נזקין בעדית, וקל וחמר להקדש."כי יבער איש שדה או כרם", לחיב על זה בפני עצמו ועל זה בפני עצמו; "שדה או כרם", מה כרם יש בו פרות, אף שדה שיש בו פרות."ושלח את בעירה". מכן אמרו: מסר צאנו לבנו, לשלוחו ולעבדו, פטור; לחרש שוטה וקטן, חיב."ובער בשדה אחר". רבי נתן אומר: הרי המגדיש בתוך שדה חברו שלא ברשות, ויצאת בהמתו שלבעל הבית והזיקה, קורא אני עליו: "ושלח את בעירה ובער בשדה אחר", בשדה אחר הוא זה."מיטב שדהו ומיטב כרמו ישלם." מיטב שדהו ומיטב כרמו שלמזיק. דברי רבי ישמעאל.רבי עקיבה אומר: בא הכתוב ללמדך ששמין נזקין בעדית, קל וחמר בהקדש.(שמות כב,ה) ["כי תצא אש ומצאה קצים, ונאכל גדיש או הקמה או השדה, שלם ישלם המבער את הבערה."] "כי תצא אש", למה נאמר? עד שלא יאמר, יש לי בדין: הואיל וחיב על ידי קנוי לו, לא יהי חיב על ידי עצמו? אם זכיתי מן הדין, למה נאמר "כי תצא אש"? אלא, בא הכתוב לעשות את האנס כרצון, ושאינו מתכון כמתכון, ואת האשה כאיש בכל הנזקין שבתורה."ומצאה קצים". הא לא באו קוצים אלא לתן שעור. אם יש קוצים, יש שעור, ואם אין קוצים, אין שעור.מכן אמרו: עברה את הנהר ואת הדרך, ואת הגדר שהוא גבוה מעשרה טפחים, והזיקה, פטור מלשלם. כיצד עומדין על הדבר? רואין אותו כאלו הוא עומד באמצע בית כור ומדליק. דברי רבי אלעזר בן עזריה.רבי אליעזר אומר: שש עשרה אמה, כדרך הרבים. רבי עקיבה אומר: חמשים אמה. רבי שמעון אומר: "שלם ישלם המבער את הבערה." הכל לפי הדלקה.מעשה שעברה דלקה את הירדן והזיקה, כשהיא מרבה. אימתי? בזמן שקפצה, אבל אם היתה מצפצפת ומהלכת, אפלו עד מיל,*מצפצפת: מהבהבת, שורפת באיטיות. הרי זה חיב."ונאכל גדיש", הכל במשמע. וכן סואר שלקנים ושלקורות,*סואר: ערימה. וכן מדבך שלאבנים ושלצרורות שהתקינו לסיד.*מדבך = נדבך. "או הקמה", אף האילן במשמע. "או השדה", אפלו לחכה את העפר. או אפלו היו לו כלים טמונים בגדיש והדליקן? תלמד לומר "או הקמה, או השדה": מה השדה בגלוי, אף הקמה בגלוי."שלם ישלם המבער את הבערה." למה נאמר? לפי שנאמר "איש", אין לי אלא איש; אשה וטומטום ואנדרוגינוס, מנין? תלמד לומר: "שלם ישלם המבער את הבערה", מכל מקום. אין לי אלא הבעה והבער,* הבעה: אחד מארבע אבות נזיקין, הנקרא במשנה מבעה (מן השורש בעי, חשף. מכאן הבעה, חיסל יבול של שדה). נחלקו האמוראים בפירושו. לפי רב, נזקי אדם. לפי שמואל, נזקי שן, לפי הירושלמי, נזקי שן ורגל. שאר כל המזיקין שבתורה, מנין? הרי את דן בנין אב מבין שניהן: לא הרי הבעה כהרי הבער, ולא הרי הבער כהרי הבעה. הצד השוה שבהן, שדרכן להזיק, שמירתן עליך, וכשהזיק, חב המזיק, משלם תשלומי נזק במיטב הארץ.ארבעה כללות היה רבי שמעון בן אלעזר אומר משום רבי מאיר בנזקין: בכל מקום שיש רשות למזיק ולא לנזק, פטור; לנזק ולא למזיק, חיב. לנזק ולמזיק, אפלו מיחדת, כגון חצר שלשותפין והפנדק;*פנדק. pandokeion: מלון, מסעדה. לא לנזק ולא למזיק, כגון רשות אחרת, על השן ועל הרגל, חיב, ועל השור, מועד משלם נזק שלם, ותם משלם חצי נזק. בכל מקום שיש רשות לנזק ולמזיק, והבקעה ורשות הרבים וכיוצא בהן, על השן ועל הרגל, פטור, ועל השור, מועד משלם נזק שלם, ותם משלם חצי נזק.(שמות כב,ו) "כי יתן איש אל רעהו כסף או כלים לשמר, וגנב מבית האיש, אם ימצא הגנב, ישלם שנים."  רבי ישמעאל אומר: עד שיפקד אצלו 'הילך, שמר לי זה!' אבל אם אמר לו 'עיניך בו', הרי זה פטור."כסף או כלים". מה כסף, שדרכו להמנות, אף כלים שדרכן להמנות. מכן אמרו: (ע' שבועות ו,ו) כל טענה שאינה במדה במשקל ובמנין, אינה טענה.רבי נתן אומר: "כסף", להביא כסף מעשר; "כלים", להביא כלים. ואין לי אלא כסף וכלים, ושאר כל דבר, מנין? תלמד לומר "לשמר", להביא כל דבר שצריך שמירה."וגנב מבית האיש". לפטר הגונב מאחר הגנב. אתה אומר "וגנב מבית האיש", לפטר הגונב מאחר הגנב, או "וגנב מבית האיש, אם ימצא הגנב, ישלם שנים"? אימתי? בזמן שלא נמצא ברשותו, אבל אם נמצא ברשותו, שומע אני, ישבע ויהי פטור! תלמד לומר: (שמות כב,ג) "אם המצא תמצא בידו הגנבה", מכל מקום. הא אין עליך לומר כלשון אחרון, אלא כלשון ראשון: "וגנב מבית האיש", לפטר הגונב מאחר הגנב."אם ימצא הגנב, ישלם שנים." הגנב משלם תשלומי כפל, והגזלן אינו משלם אלא קרן. ומה ראת התורה להחמיר על הגנב יותר מן הגזלן? רבן יוחנן בן זכי אומר: הגזלן השוה כבוד העבד לקוניו, והגנב חלק כבוד לעבד יותר מקוניו. כביכל הגנב עשה את העין כאלו אינה רואה, ואת האזן כאלו אינה שומעת, כענין שנאמר: (ישעיה כט,טו) "הוי המעמיקים מיי לסתר עצה, והיה במחשך מעשיהם, ויאמרו: מי ראנו, ומי ידענו?" ואומר (תהלים צד,ז) "ויאמרו: לא יראה יה", ואומר: (יחזקאל ט,ט) "כי אמרו: עזב יי את הארץ, ואין יי ראה."(שמות כב,ז) "אם לא ימצא הגנב, ונקרב בעל הבית אל האלהים, אם לא שלח ידו במלאכת רעהו."  למה נאמר? ממשמע שנאמר (שמות כב,ו) "אם ימצא הגנב, ישלם שנים", למדנו שאם נמצא הגנב, בעל הבית פטור מכל דבר! ומה תלמד לומר "אם לא ימצא הגנב"? שומע אני, שאם נמצא הגנב ואין לו מה לשלם, לא יאמר לו בעל הגנבה: בא והשבע לי שלא היה בלבך למכרן! לכך נאמר "אם לא ימצא הגנב", שאם נמצא הגנב, בעל הבית פטור מכל דבר."ונקרב בעל הבית אל האלהים". שומע אני, לשאל באורים ותמים! תלמד לומר "אשר ירשיען אלהים", לא אמרתי אלא אלהים שהם מרשיעין.*אלהים שהם מרשיעין: דיינים."ונקרב בעל הבית אל האלהים", בשבועה. אתה אומר בשבועה, או בשבועה ושלא בשבועה? הרי את דן: נאמר כן שליחות יד, ונאמר להלן שליחות יד. מה להלן שבועה, אף כן שבועה; מה להלן ביו"ד ה"א, אף כן ביו"ד ה"א; מה כן בבית דין, אף להלן בבית דין; מה כן לצרכו, אף להלן לצרכו; מה כן (שמות כב,ח) "על כל דבר פשע", אף להלן "על כל דבר פשע"."אם לא שלח ידו במלאכת רעהו", לצרכה. אתה אומר לצרכה, או לצרכה ושלא לצרכה? תלמד לומר "על כל דבר פשע", שבית שמי מחיבין על מחשבת הלב בשליחות יד, שנאמר (שמות כב,ח) "על כל דבר פשע", ובית הלל אין מחיבין אלא משעה ששלח יד, לכך נאמר "אם לא שלח ידו", לצרכה.(שמות כב,ח) ["על כל דבר פשע, על שור על חמור על שה על שלמה, על כל אבדה אשר יאמר כי הוא זה, עד האלהים יבא דבר שניהם, אשר ירשיען אלהים ישלם שנים לרעהו."] "על כל דבר פשע", כלל; "על שור על חמור על שה על שלמה", פרט; או כלל ופרט, אין בכלל אלא מה שבפרט. וכשהוא אומר "על כל אבדה", חזר וכלל. או כלל ככלל הראשון? אמרת, לאו, אלא כלל ופרט וכלל, אי את דן אלא כעין הפרט: מה הפרט מפרש בנכסים מטלטלין שאין להן אחריות, אף אין לי אלא נכסים מטלטלין שאין להן אחריות.בין שומר לשומר הכתוב מדבר. אתה אומר בין שומר לשומר הכתוב מדבר, או לא בא אלא לחלק בין כסף לכלים לבהמה? תלמד לומר "שלמה": שלמה, בכלל הית, ויצאת ללמד. אלא, מה שלמה מיחדת, בין שומר לשומר הכתוב מדבר, אף כל בין שומר לשומר הכתוב מדבר. הא לא בא הכתוב לחלק בין כסף לכלים לבהמה."אשר יאמר כי הוא זה", שזה אומר 'זה הוא', וזה אומר 'אינו הוא!' מכן אמרו: עד שתהא הודיה ממין הטענה.(שמות כב,ז) "ונקרב בעל הבית אל האלהים", הרי אחד; (שמות כב,ח) "עד האלהים יבא דבר שניהם", הרי שנים; (שמות כב,ח) "אשר ירשיען אלהים", הרי שלשה. מכן אמרו: דיני ממונות בשלשה. דברי רבי יאשיה.רבי יונתן אומר: הראשון, תחלה נאמר, ואין דורשין תחלות. "עד האלהים יבא דבר שניהם", הרי אחד; "אשר ירשיען אלהים", הרי שנים, ואין בית דין שקול, מוסיפין עליהן עוד אחד, הרי שלשה.רבי אומר: "עד האלהים יבא דבר שניהם", בשנים הכתוב מדבר. אתה אומר בשנים הכתוב מדבר, או אינו אלא באחד? כשהוא אומר "אשר ירשיען אלהים", הרי כן שנים: 'אשר ירשיע' אין כתוב כן, אלא "אשר ירשיען", הא בשנים הכתוב מדבר. ואין בית דין שקול, מוסיפין עליהם עוד אחד, הרי שלשה. מכן אמרו: דיני ממונות בשלשה.רבי אומר: בחמשה, כדי שיגמר הדין בשלשה."ישלם שנים לרעהו." רבי שמעון אומר: קורא אני עליו כן "ישלם שנים לרעהו", וקורא אני להלן: (ויקרא ה,כד) "ושלם אתו בראשו, וחמשתיו יסף עליו". כיצד יתקימו שני כתובין? כל המשלם את הקרן, חיב לשלם את החמש, וכל שאינו משלם את הקרן, פטור מן החמש. "לרעהו", ולא להקדש; "לרעהו", ולא לאחרים.(שמות כב,ט) "כי יתן איש אל רעהו חמור, או שור, או שה, וכל בהמה לשמר, ומת או נשבר או נשבה אין ראה." רבי ישמעאל אומר: עד שיפקיד אצלו ויאמר לו 'הא לך, שמר לי זה!' אבל אם אמר לו 'עיניך בו', הרי זה פטור."חמור או שור או שה", אין לי אלא חמור ושור ושה, שאר כל בהמה מנין? תלמד לומר "וכל בהמה לשמר". אני אקרא "וכל בהמה", ומה תלמד לומר "חמור או שור או שה"? אם אני קורא "וכל בהמה", שומע אני, לא יהיה חיב עד שיפקיד אצלו כל בהמה! תלמד לומר "חמור או שור או שה", לחיב על זה בפני עצמו ועל זה בפני עצמו. ומה תלמד לומר "וכל בהמה"? אלא בא הכתוב ללמדך, שכל הכלל שהוא מוסיף על הפרט, הכל בכללו."ומת", שתהי מיתתו בידי שמים; "או נשבר", ששברתו חיה; "או נשבה", ששבוהו לסטים. עדין אני אומר: השבר והשבי, בין שהוא יכל להציל, ובין שאינו יכל להציל! תלמד לומר "ומת". מה מיתה מיחדת, שאי אפשר לו להצילה, פטור מלשלם, אף כל דבר שאי אפשר לו להצילו, פטור מלשלם. דברי רבי אליעזר.אמר לו רבי עקיבה: רבי! את דן אפשר משאי אפשר! שאי אפשר למיתה להיות אלא בידי שמים, אבל השבר והשבי, אפשר לו להיות בין בידי שמים ובין בידי אדם! חזר ודנן כמין גנבה.רבי ישמעאל אומר: (שמות כב,יב) "הטרפה לא ישלם", יש טרפה שהוא משלם, ויש טרפה שאינו משלם."אין ראה." בעדים הכתוב מדבר. "אין ראה. שבעת יי תהיה בין שניהם". הא אם יש רואה, בעל הבית פטור מכל דבר.(שמות כב,י) "שבעת יי תהיה בין שניהם, אם לא שלח ידו במלאכת רעהו, ולקח בעליו ולא ישלם."  ביו"ד ה"י. מכן את דן כל השבועות שבתורה: הואיל ונאמרו כל השבועות שבתורה סתם, ופרט באחת מהן, שאינה אלא ביו"ד ה"י, פורט אני כל שבועות שבתורה, שאינן אלא ביו"ד ה"י."בין שניהם", להוציא את היורש; "בין שניהם", להוציא את שכנגדו חשוד על השבועה; "בין שניהם", שלא ישביענו הדין על כרחו. רבי נתן אומר: "שבעת יי תהיה בין שניהם". מגיד ששבועה חלה על שניהם."אם לא שלח ידו במלאכת רעהו", לצרכה. אתה אומר לצרכה, או אינו אלא לצרכה ושלא לצרכה? הרי אני דן: נאמר כן שליחות יד, ונאמר להלן שליחות יד. מה כן שבועה, אף להלן שבועה; מה כן ביו"ד ה"י, אף להלן ביו"ד ה"י; מה להלן בבית דין, אף כן בבית דין; מה להלן לצרכה, אף כן לצרכה; מה להלן "על כל דבר פשע", אף כן "על כל דבר פשע"."ולקח בעליו ולא ישלם." מכן אמרו: בעל הנבלה מטפל בנבלתו.(שמות כב,יא) "ואם גנב יגנב מעמו, ישלם לבעליו." זה שומר שכר, והעליון שומר חנם.*העליון: המוזכר למעלה. אתה אומר זה שומר שכר, והעליון שומר חנם, או זה שומר חנם, והעליון שומר שכר? הרי את דן: הואיל והשכיר חיב, והשומר חיב, מה שכיר, שכיר שהוא נהנה, אף שומר, שומר שהוא נהנה. יצא שומר חנם, שאינו נהנה.הא אין עליך לומר כלשון האחרון, אלא כלשון הראשון: וזה שומר שכר, והעליון שומר חנם."ואם גנב יגנב", אין לי אלא גנבה, אבדה מנין? הרי את דן: הואיל וגנבה חסרון שמירה, ואבדה חסרון שמירה, אם למדת על גנבה, שחיב לשלם, אף אבדה יהי חיב לשלם.רבי יוסה הגלילי אומר: "גנב יגנב", להביא את הגנב. "מעמו", להוציא את הצוער,*הצוער: רועה ראשי, כרזילא. "מעמו", להביא את הנוקד.*הנוקד: הרועה.(שמות כב,יב) ["אם טרף יטרף, יבאהו עד, הטרפה לא ישלם."] "אם טרף יטרף", זה עדר. דברי רבי יאשיהו. אף על פי שאין ראיה לדבר, זכר הוא: (עמוס ג,יב) "כה אמר יי: כאשר יציל הרעה מפי הארי שתי כרעים או בדל אזן, כן ינצלו בני ישראל הישבים בשמרון, בפאת מטה ובדמשק ערש." רבי יוחי ברבי יאשיה אומר: "אם טרף יטרף יבאהו עד", יביא עדין שנטרפה באנס, ויהא פטור מלשלם.רבי יונתן אומר: "יבאהו עד הטרפה",*"יבאהו עד הטרפה", דורש 'עד הטרפה'. יוליך את הבעלים אצל הטרפה, ויהא פטור מלשלם.אף על פי כן יהי חיב? והדין נותן: הואיל ואבדה חסרון שמירה, וטרפה חסרון שמירה, אם למדת על אבדה שחיב לשלם, אף טרפה יהי חיב לשלם!לא! ממשמע שנאמר "הטרפה לא ישלם", יש טרפה שהוא משלם, ויש טרפה שאינו משלם.ואי זו היא טרפה שחיב לשלם? כגון טרפת חתול, שועל ונמיה.*ונמיה. ג: ומנדרס. ומתוך שאמרה תורה,*ומתוך. ג,א: ומילחשך. תלמד לומר "אם טרף יטרף", מה טרפה מיחדת, שאפשר לו להצילה, חיב לשלם, אף כל דבר שאפשר לו להצילו, יהי חיב לשלם.ואי זו היא טרפה שפטור מלשלם? כגון טרפת הזאב והארי, והדב והנמר והפרדלס והנחש. ומתוך שאמרה תורה "ומת":*ומתוך. ג,א: ומילחשך. מה מיתה מיחדת, שאי אפשר לו להצילו, פטור מלשלם, אף כל דבר שאיפשר לו להצילו, פטור מלשלם: "הטרפה לא ישלם."(שמות כב,יג) ["וכי ישאל איש מעם רעהו, ונשבר או מת בעליו אין עמו, שלם ישלם."] "וכי ישאל איש מעם רעהו", נתק הכתוב השואל מכלל שומר, ואמרו ענין בפני עצמו. "מעם רעהו", מגיד שאינו חיב עד שיוציאנו חוץ לרשותו."ונשבר או מת". אין לי אלא שבורה ומתה, שבויה מנין? הרי את דן: נאמר כן מיתה, ונאמר להלן מיתה; מה מיתה האמורה להלן, עשה שבורה ושבויה כמתה, אף מיתה האמורה כן נעשה שבורה ושבויה כמתה.ואבדה וגנבה מנין? אמרת, קול וחמר הוא: מה, אם במקום שלא חיב על המיתה, חיב על הגנבה ועל האבדה, וכן שחיב על המיתה, דין הוא שנחיב על הגנבה ועל האבדה."בעליו אין עמו, שלם ישלם. (שמות כב, יד) אם בעליו עמו, לא ישלם". למה נאמר? ממשמע שנאמר: "בעליו אין עמו, שלם ישלם", למדנו שאם אין בעליו עמו, חיב לשלם. ומה תלמד לומר "בעליו אין עמו, שלם ישלם"? מגיד שכיון שיצאת מרשות הנשאל לרשות השואל, אפלו שעה אחת, בבעלים, פטור, שלא בבעלים, חיב.(שמות כב,יד) ["אם בעליו עמו, לא ישלם; אם שכיר הוא, בא בשכרו."] "אם שכיר הוא, בא בשכרו." שומע אני, ישבע ויהא פטור! הרי את דן: הואיל ונושא שכר מהנה, והשכיר מהנה, אם למדת על נושא שכר, שנשבע על האנסין, ומשלם את האבדה ואת הגנבה, אף שכיר נשבע על האנסין, ומשלם את האבדה ואת הגנבה.והרי שומר חנם יוכיח, שהוא מהנה ופטור מלשלם! הוא יוכיח על שכיר, אף על פי שהוא מהנה, יהי פטור מלשלם! כח. אמרת הפרש, נושא שכר נהנה ומהנה, והשכיר נהנה ומהנה, ואל תביא שומר חנם יוכיח, שהוא מהנה אבל אינו נהנה, אלא נושא שכר נהנה ומהנה, והשכיר נהנה ומהנה. אם למדת על נושא שכר, שנשבע על האנסין, ומשלם את האבדה ואת הגנבה, אף השכיר נשבע על האנסין, ומשלם את האבדה ואת הגנבה. "אם שכיר הוא, בא בשכרו".(שמות כב,טו) "וכי יפתה איש בתולה אשר לא ארשה, ושכב עמה, מהר ימהרנה לו לאשה."*מהר ימהרנה: ישלם לאביה את המוהר והיא תהיה אשתו. בא הכתוב ללמד על המפתה, שישלם עליה קנס. והדין נותן: הואיל ותפוסה ברשות אביה,*תפוסה: אנוסה. מלשון הפסוק (במדבר ה,יג) "והוא לא נתפשה". ומפתה ברשות אביה, אם למדת על תפוסה, שהוא משלם עליה קנס, אף מפתה, ישלם עליה קנס!לא! אם אמרת בתפוסה, שעבר על דעתה ועל דעת אביה, לפיכך הוא משלם עליה קנס, תאמר במפתה, שלא עבר אלא על דעת אביה, לפיכך לא ישלם עליה קנס. הא לפי שלא זכיתי מן הדין, צרך הכתוב להביאו."אשר לא ארשה", להוציא את שנתאלמנה, ואת שנתגרשה מן הנשואין. דברי רבי יוסה הגלילי. רבי עקיבה אומר: ומנין אפלו נתגרשה, אפלו נתאלמנה? והדין נותן: הואיל ורשי בהפר נדריה, ורשי בכסף קנסה, מה בהפר נדריה, אפלו נתאלמנה אפלו נתגרשה, אף בכסף קנסה, אפלו נתאלמנה או נתגרשה.ומה תלמד לומר "אשר לא ארשה"? אלא מפנה להקיש לדון ממנו גזרה שוה: נאמר כן "אשר לא ארשה", ונאמר להלן (דברים כב,כח) "אשר לא ארשה"; מה להלן כסף, אף כן כסף."מהר ימהרנה לו לאשה." למה נאמר? לפי שהוא אומר: (דברים כב,כט) "ונתן האיש השכב עמה לאבי הנער חמשים כסף, ולו תהיה לאשה", כשם שבתפוסה, נותן מיד, כך במפתה, נותן מיד! תלמד לומר "מהר ימהרנה לו לאשה", מגיד שעושין עליו מהר.*עושין עליו מהר: אינו צריך לשלם מיד את חמישים הכסף, אלא הם סכום הכתובה, המוהר, שנותן לה.ואין מהר אלא כתובה, שנאמר: (בראשית לד,יב) "הרבו עלי מאד מהר ומתן, ואתנה כאשר תאמרו אלי, ותנו לי את הנער לאשה.""מהר ימהרנה לו לאשה." בראויה לו לאשה הכתוב מדבר, להוציא אלמנה לכהן גדול, גרושה וחלוצה לכהן הדיוט, ממזרת ונתינה לישראל, בת ישראל לממזר ולנתין.*נתין, נתינה: אדם מצאצאי הגבעונים, כנענים שקיבלו במרמה מיהושע להשאר בארץ."מהר ימהרנה לו לאשה." שומע אני, בין שהאב רוצה, בין שאינו רוצה! תלמד לומר: (שמות כב,טז) "אם מאן ימאן אביה לתתה לו, כסף ישקל כמהר הבתולת." מגיד הכתוב, שאם רצה האב, יקים, לא רצה האב, יוציא.אין לי אלא מפתה, שאם רצה האב, יקים, לא רצה האב, יוציא, תפוסה מנין? הרי את דן: הואיל ותפוסה ברשות אביה, ומפתה ברשות אביה, אם למדת במפתה, שאם רצה האב, יקים, לא רצה האב, יוציא, אף תפוסה , אם רצה האב, יקים, לא רצה האב, יוציא.עוד קול וחמר: מה, אם מפתה, שלא עבר אלא על דעת אביה, שאם רצה האב, יקים, לא רצה האב, יוציא, תפוסה, שעבר על דעתה ועל דעת אביה, דין הוא שאם רצה האב, יקים, לא רצה האב, יוציא.(שמות כב,טז) "אם מאן ימאן אביה לתתה לו, כסף ישקל כמהר הבתולת." אין לי אלא בזמן שיש לה אב, בזמן שאין לה אב, מנין? תלמד לומר "אם מאן ימאן". דברי רבי יוסה הגלילי."כסף ישקל", אבל לא שמענו כמה! הרי את דן: נאמר כן "כסף", ונאמר להלן "כסף". (דברים כב,כט) מה להלן חמשים, אף כן חמשים."כמהר הבתולת." וכי מה למדנו על מהר הבתולות? אלא הרי זה בא ללמד ונמצא למד: מה להלן כתוב חמשים כסף, אף כן מהר הבתולות חמשים כסף.(שמות כב,יז) "מכשפה לא תחיה." אחד איש ואחד אשה. רבי ישמעאל אומר: נאמר כן "לא תחיה", ונאמר להלן (דברים כ,טז) "לא תחיה כל נשמה." מה להלן בסיף, אף כן בסיף.רבי עקיבה אומר: נאמר כן "לא תחיה", ונאמר להלן (שמות יט,יג) "אם בהמה אם איש, לא יחיה". מה להלן בסקילה, אף כן בסקילה.אמר לו רבי ישמעאל: אני דן "לא תחיה" מ"לא תחיה", ואתה משיבני "לא יחיה" על "לא תחיה"! רבי יוסה הגלילי אומר: נאמר "מכשפה לא תחיה", ונאמר (שמות כב,יח) "כל שכב עם בהמה מות יומת", מה זה בסקילה, אף זה בסקילה.רבי יהודה בן בתירה אומר: הרי הוא אומר: (ויקרא כ,כז) "ואיש או אשה, כי יהיה בהם אוב או ידעני, מות יומתו, באבן ירגמו אתם, דמיהם בם." בסקילה. ענש שמענו, אזהרה מנין? תלמד לומר: (דברים יח,י) "לא ימצא בך מעביר בנו ובתו באש, קסם קסמים, מעונן ומנחש ומכשף."(שמות כב,יח) "כל שכב עם בהמה מות יומת." למה נאמר? לפי שהוא אומר: (ויקרא כ,טו) "ואיש אשר יתן שכבתו בבהמה מות יומת", בסקילה. אתה אומר בסקילה, או באחת מכל מיתות האמורות בתורה? תלמד לומר (ויקרא כ,טו) "ואת הבהמה תהרגו." נאמר כן הריגה, ונאמר להלן הריגה; מה הריגה האמורה להלן בסקילה, אף כן בסקילה. ענש שמענו, אזהרה מנין? תלמד לומר: (ויקרא יח,כג) "ובכל בהמה לא תתן שכבתך לטמאה בה". אין לי אלא ענש ואזהרה לשוכב, ענש ואזהרה לנשכב מנין? תלמד לומר "כל שכב עם בהמה מות יומת." קרא הכתוב לנשכב שוכב, מה זה בסקילה, אף זה בסקילה. ענש שמענו, ואזהרה לא שמענו! תלמד לומר: (דברים כג,יח) "לא תהיה קדשה מבנות ישראל ולא יהיה קדש מבני ישראל." ואומר: (מלכים א יד,כד) "וגם קדש היה בארץ, עשו ככל התועבת הגוים אשר הוריש יי".(שמות כב,יט) "זבח לאלהים יחרם, בלתי ליי לבדו." ענש שמענו, אזהרה לא שמענו! תלמד לומר: (שמות כ,ד) "לא תשתחוה להם ולא תעבדם". זביחה היתה בכלל, ויצאת ללמד: מה זביחה מיחדת, שכיוצא בה עובדין לשמים, וחיבין עליה, בין שהיא עובדתו ובין שאינה עובדתו, וכל שכיוצא בה עובדין לשמים, יהו חיבין עליה, בין שהיא עובדתו ובין שאינה עובדתו.וכל שאין כיוצא בה עובדין לשמים, לשם עבודתו, חיב, שלא לשם עבודתו, פטור.לפי שאחרין אומרין: אלולי ששתפו ישראל שמו שלמקום בעבודה זרה, היו כלים מן העולם, שנאמר: "זבח לאלהים יחרם, בלתי ליי לבדו." רבי שמעון בן יוחי אומר: והלא כל המשתף שמו שלמקום בעבודה זרה, חיב כליה, שנאמר: "זבח לאלהים יחרם, בלתי ליי לבדו." אלא כמה שנאמר: (מלכים ב יז,לג) "את יי היו יראים, ואת אלהיהם היו עבדים, כמשפט הגוים אשר הגלו אתם משם."ויש אומרים: באותותיה נתנה תורה,*באותותיה: עם סימנים. שלא יהו ישראל אומרין: הואיל ואנו מצוין על עבודה זרה, נהי בולשין בבורות בשיחין ובמערות!*בולשין: מתאמצים לחפש עבודה זרה כדי לבער אותה. הגירסה בולשין על פי מכילתא דברים, ס. בגניזה, בושין. תלמד לומר: (דברים יב,ב) "על ההרים הרמים ועל הגבעות, ותחת כל עץ רענן." על הגלויים, ולא על הסתרין.(שמות כב,כ) "וגר לא תונה ולא תלחצנו, כי גרים הייתם בארץ מצרים." לא תוננו, בדברים, "ולא תלחצנו", בממון. שלא תאמר לו: אמש היית עובד ל"בל, קרס, נבו" (ישעיה מו,א)*בל, קרס, נבו: שמות של אלילים. ועד עכשו הרי חזירין נוצר מבין שניך, ואת עומד ומדבר נגדי! ומנין שאם הוניתו, אף הוא יכל להונותך? שנאמר "כי גרים הייתם".מכן היה רבי נתן אומר: מום שהוא בך, אל תאמר לחברך!חביבין הגרים, שבכל מקום הוא מזהיר עליהן: (שמות כג,ט) "וגר לא תלחץ, ואתם ידעתם את נפש הגר, כי גרים הייתם בארץ מצרים." "וגר לא תונה ולא תלחצנו, כי גרים הייתם בארץ מצרים." (דברים י,יט) "ואהבתם את הגר, כי גרים הייתם בארץ מצרים." רבי אליעזר אומר: גר, לפי שסעורו רע,*סעור: טבע. לפיכך הוא מזהיר עליו במקומות הרבה.רבי שמעון בן יוחי אומר: הרי הוא אומר: (שופטים ה,לא) "ואהביו כצאת השמש בגברתו". וכי מי גדול? מי שהוא אוהב את המלך, או מי שהמלך אוהבו? אמר, מי שהמלך אוהבו, לכך נאמר: (דברים י,יח) "ואהב גר, לתת לו לחם ושמלה."חביבין הגרים, שבכל מקום הוא מכנן כישראל: נקראו בני ישראל עבדין, שנאמר: (ויקרא כה,נה) "כי לי בני ישראל עבדים", נקראו הגרין עבדין, שנאמר: (ישעיה נו,ו) "ולאהבה את שם יי להיות לו לעבדים". נקראו ישראל משרתין, שנאמר: (ישעיה סא,ו) "ואתם כהני יי, תקראו משרתי אלהינו, יאמר לכם", נקראו הגרים משרתים, שנאמר: (ישעיה נו,ו) "ובני הנכר הנלוים על יי לשרתו". נקראו בני ישראל אוהבין, שנאמר: (ישעיה מא,י) "ואתה ישראל עבדי, יעקב אשר בחרתיך, זרע אברהם אהבי." ונקראו הגרים אוהבין, שנאמר: (דברים י,יח) "ואהב גר, לתת לו לחם ושמלה."נאמר בישראל ברית, שנאמר: (בראשית יז,יג) "והיתה בריתי בבשרכם לברית עולם." ונאמר ברית בגרים, שנאמר: (ישעיה נו,ד) "ובני הנכר הנלוים על יי לשרתו, ולאהבה את שם יי להיות לו לעבדים, כל שמר שבת מחללו, ומחזיקים בבריתי." נאמר בישראל רצון, שנאמר: (שמות כח,לח) "לרצון להם לפני יי." ונאמר בגרים רצון, שנאמר: (ישעיה נו,ז) "והביאותים אל הר קדשי, ושמחתים בבית תפלתי, עולתיהם וזבחיהם לרצון על מזבחי, כי ביתי בית תפלה יקרא לכל העמים." נאמר בישראל שמירה, שנאמר: (תהלים קכא,ד) "הנה לא ינום ולא יישן שומר ישראל." ונאמר בגרים שמירה, שנאמר: (תהלים קמו,ט) "יי שמר את גרים".אברהם קרא עצמו גר, שנאמר: (בראשית כג,ד) "גר ותושב אנכי עמכם". דוד קרא עצמו גר, שנאמר: (דברי הימים א כט,טו) "כי גרים אנחנו לפניך, ותושבים ככל אבתינו, כצל ימינו על הארץ ואין מקוה." ואומר: (תהלים לט,יג) "כי גר אנכי עמך, תושב ככל אבותי."חביבין הגרין, שלא מל אברהם אבינו אלא בן תשעין ותשע שנה, שאלו מל בן עשרים או שלשים, לא היה גר יכל להתגיר מבן שלשים שנה ומעלה. אלא היה הקדש מגלגל בו, עד שהגיעו לבן תשעין ותשע שנים, שלא לנעל בפני הגרים הבאים, לתן שכר ימים ושנים, לרבות שכר עושי רצונו, לקים מה שנאמר: (ישעיה מב,כא) "יי חפץ למען צדקו, יגדיל תורה ויאדיר."וכן את מוצא בארבע כתות, שהן עונות ואומרות לפני מי שאמר והיה העולם: (ישעיה מד,ה) "זה יאמר: ליי אני", כלי ליי ואל יתערב בי חטא; "וזה יקרא בשם יעקב", אלו גרי צדק; "וזה יכתב ידו ליי", אלו בעלי תשובה; "ובשם ישראל יכנה", אלו יראי שמים.(שמות כב,כא) ["כל אלמנה ויתום לא תענון."] "אלמנה ויתום", אין לי אלא אלמנה ויתום, ושאר כל אדם מנין? תלמד לומר "כל... לא תענון." דברי רבי עקיבה. רבי ישמעאל אומר: "כל אלמנה ויתום", שדרכן לענות, בהן דבר הכתוב.(שמות כב,כב) ["אם ענה תענה אתו, כי אם צעק יצעק אלי, שמע אשמע צעקתו."] "אם ענה תענה אתו", אחד ענוי מרבה ואחד ענוי מועט.דבר אחר: "אם ענה תענה אתו", מגיד שאינו חיב עד שיענה וישנה.כבר היה רבי ישמעאל ורבי שמעון יוצאין להרג. אמר לו רבי שמעון לרבי ישמעאל: רבי! לבי יוצא, שאיני יודע על מה אני נהרג. אמר לו רבי ישמעאל: מימיך לא בא אדם אצלך, לדין או לשאלה, ושהתו עד שתהי גומא כוסך, עד שתהי נועל סנדלך, או עד שתהי עוטף טליתך? ואמרה התורה "אם ענה תענה אתו", אחד ענוי מרבה ואחד ענוי מועט?ובדבר הזה אמר לו: נחמתני רבי!וכשנהרגו רבי שמעון ורבי ישמעאל, אמר רבי עקיבה לתלמידיו: התקינו עצמכם לפרענות! שאלו טובה לבא בדורנו מתחלה, לא היו מקבלין אותה אלא רבי שמעון ורבי ישמעאל. ועכשו, גלוי היה לפני מי שאמר והיה העולם, שפרענות גדולה עתידה לבא בדורנו, ונסתלקו אלו מבינותינו, לקים מה שנאמר: (ישעיה נז,א) "הצדיק אבד, ואין איש שם על לב, ואנשי חסד נאספים באין מבין". (ישעיה נז,ב) "יבוא שלום, ינוחו על משכבותם, הלך נכחו." ולבסוף: (ישעיה נז,ג) "ואתם קרבו הנה, בני עננה"."כי אם צעק יצעק אלי, שמע אשמע צעקתו." כל זמן שהוא צועק, אני שומע, אם אינו צועק, איני שומע? תלמד לומר: "שמע אשמע צעקתו", מכל מקום. "שמע אשמע צעקתו", אלא ממהר אני לפרע על ידי שצועק, יותר ממי שאינו צועק.והרי הדברים קול וחמר: אם כשהיחיד צועק, המקום שומע, רבים, כשהן צועקין, קול וחמר!והרי הדברים קול וחמר: מה, אם היחיד צועק על הרבים, המקום שומע, רבים כשהן צועקין על היחיד, קול וחמר!והרי הדברים קול וחמר: מה, אם מדת הפרענות מעוטה, אם כשיהיו צועקין על הרבין, המקום שומע צעקתן, קול וחמר מדת הטובה המרבה, כשיהיו רבין מתפללין על היחיד!(שמות כב,כג) ["וחרה אפי, והרגתי אתכם בחרב, והיו נשיכם אלמנות ובניכם יתמים."] "וחרה אפי". רבי ישמעאל אומר: נאמר כן חרון אף, ונאמר להלן חרון אף; מה חרון אף אמור להלן, עצירת גשמין וגלות, שנאמר: (דברים יא,יז) "וחרה אף יי בכם ועצר את השמים, ולא יהיה מטר, והאדמה לא תתן את יבולה, ואבדתם מהרה מעל הארץ הטבה אשר יי נתן לכם." אף חרון אף שנאמר כן עצירת גשמין וגלות. מה כן בחרב, אף להלן בחרב."והיו נשיכם אלמנות ובניכם יתמים." ממשמע שנאמר: "וחרה אפי והרגתי אתכם בחרב", למדנו שנשיכם אלמנות ובניכם יתומים. ומה תלמד לומר: "והיו נשיכם אלמנות ובניכם יתמים"? אלא אלמנות לא אלמנות, כענין שנאמר: (שמואל ב כ,ג) "ותהיינה צררות עד יום מתן, אלמנות חיות." "ובניכם יתומים", יתומים לא יתומין, שאין בית דין מניחין להן למכר מנכסי אביהן, בחזקת שהן קימין. והרי הדברים קול וחמר: ומה, אם כשלא תענון את הדין, לא יהיו נשיכם אלמנות ובניכם יתומים, קול וחמר לכשתעשון את הדין, כג. וכן הוא אומר: (זכריה ז,ט) "משפט אמת שפטו, וחסד ורחמים עשו איש את אחיו!" (זכריה ח,טז) "אמת ומשפט שלום שפטו בשעריכם!" כד. (ישעיה נו,א) "כה אמר יי: שמרו משפט ועשו צדקה! כי קרובה ישועתי לבוא וצדקתי להגלות." על אחת כמה וכמה, שלא יהיו נשיכם אלמנות ובניכם יתומים! כה. וכן הוא אומר: (דברים ו,ב) "למען תירא את יי אלהיך, לשמר את כל חקתיו ומצותיו אשר אנכי מצוך, אתה ובנך ובן בנך, כל ימי חייך, ולמען יארכן ימיך." ואומר: (דברים יא,יט) "ולמדתם אתם את בניכם לדבר בם, בשבתך בביתך ובלכתך בדרך ובשכבך ובקומך." (דברים יא,כא) "למען ירבו ימיכם וימי בניכם, על האדמה אשר נשבע יי לאבתיכם לתת להם, כימי השמים על הארץ." ואומר: (ישעיה סה,כב-כג) "כי כימי העץ ימי עמי, ומעשה ידיהם יבלו בחירי. לא ייגעו לריק, ולא ילדו לבהלה, כי זרע ברוכי יי המה, וצאצאיהם אתם." ואומר: (ישעיה מח,יט) "ויהי כחול זרעך, וצאצאי מעיך כמעתיו". ואומר: (דברים ה,כו) "מי יתן והיה לבבם זה להם, ליראה אתי ולשמר את כל מצותי כל הימים, למען ייטב להם ולבניהם לעלם." ואומר: (ישעיה סו,כב) "כי כאשר השמים החדשים והארץ החדשה אשר אני עשה עמדים לפני, נאם יי, כן יעמד זרעכם ושמכם." ואומר: (ישעיה נט,כ) "ובא לציון גואל, ולשבי פשע ביעקב, נאם יי." ואומר: (ישעיה נט,כא) "ואני זאת בריתי אותם, אמר יי, רוחי אשר עליך, ודברי אשר שמתי בפיך, לא ימושו מפיך ומפי זרעך, ומפי זרע זרעך, אמר יי, מעתה ועד עולם." על אחת כמה וכמה שתאריכון ימים בעולם, ותראו לכם בנים ובני בנים. חסלת מסכת נזיקין(שמות כב,כד) ["אם כסף תלוה את עמי, את העני עמך, לא תהיה לו כנשה, לא תשימון עליו נשך."] "אם כסף תלוה את עמי". רבי ישמעאל אומר: כל "אם" ו"אם" שבתורה, רשות, חוץ מזה ועוד שנים: (ויקרא ב,יד) "ואם תקריב מנחת בכורים ליי, אביב קלוי באש גרש כרמל תקריב את מנחת בכוריך."*גרש כרמל: גרעיני דגנים שבורים, בורגול. חובה, לא רשות. אתה אומר חובה, או אינו אלא רשות? תלמד לומר: "תקריב את מנחת בכוריך", חובה, לא רשות.כיוצא בו: (שמות כ,כה) "ואם מזבח אבנים תעשה לי, לא תבנה אתהן גזית, כי חרבך הנפת עליה ותחללה." חובה, לא רשות. אתה אומר חובה, או אינו אלא רשות? תלמד לומר: (שמות כז,ו) "אבנים שלמות תבנה", חובה ולא רשות.אף כן אתה אומר: "אם כסף תלוה את עמי", חובה. אתה אומר חובה, או אינו אלא רשות? תלמד לומר: (דברים טו,י) "והעבט תעביטנו די מחסרו אשר יחסר לו."*והעבט תעביטנו די מחסרו: תלווה לו מספיק כדי לספק את מה שחסר לו וקח ערבון, עבוט, כביטחון שיחזיר את חובו. חובה ולא רשות."אם כסף תלוה את עמי", כסף בכסף את מלוהו, אין את מלוהו פרות בפרות.דבר אחר: "אם כסף תלוה את עמי", כסף בכסף את מלוהו, אין את מלוהו כסף ופרות בכסף."אם כסף תלוה את עמי, את העני עמך", ישראל וגוי עומדין לפניך ללוות, עמי קודם; עני ועשיר עומדין לפניך, עני קודם; ענייך ועניי עירך, ענייך קודמין לעניי עירך; עניי עירך ועניי עיר אחרת, עניי עירך קודמין, שנאמר "את העני עמך". "אם כסף תלוה את עמי, את העני עמך, לא תהיה לו כנשה", אבל הוה את לעשיר כנושה. "לא תהיה לו כנשה", שלא תראה לו בכל זמן."לא תשימון עליו נשך." מה תלמד לומר? לפי שהוא אומר: (ויקרא כה,לז) "את כספך לא תתן לו בנשך ובמרבית", הרי זו אזהרה למלוה, שלא ילוה ברבית. את אומר הרי זו אזהרה למלוה, שלא ילוה ברבית, או הרי זו אזהרה ללווה? וכשהוא אומר: (ויקרא כה,לו) "אל תקח מאתו נשך ותרבית, ויראת מאלהיך, וחי אחיך עמך", הרי זו אזהרה ללווה אמור. ומה תלמד לומר (ויקרא כה,לז) "את כספך לא תתן לו בנשך"? הרי זו אזהרה למלוה, שלא ילוה ברבית.אין לי אלא אזהרה למלוה וללווה; לערב ולעדין וללבלר, מנין?*לבלר. librarius: סופר. תלמד לומר "לא תשימון עליו נשך", מכל מקום.מכן אמרו: המלוה ברבית עובר משם חמשה דברים: משם 'בל תתן', משם 'בל תקח', "לא תהיה לו כנשה", "לא תשימון עליו נשך", (ויקרא יט,יד) "ולפני עור לא תתן מכשל". כשם שהמלוה והלווה עוברין משם חמשה דברין, כך הערב והעדין והלבלר. רבי יהודה מתיר ללבלר.רבי מאיר אומר: המלוה ברבית ואומר לסופר 'בא כתב!' ולעדים 'באו חתמו!' אין לו חלק במי שפקד על הרבית.(שמות כב,כה) ["אם חבל תחבל שלמת רעך, עד בא השמש תשיבנו לו."] "אם חבל תחבל שלמת רעך", רבי ישמעאל אומר: בא הכתוב ללמדך, היאך את עושה מצוה ותהי נוטל את שלך."עד בא השמש תשיבנו לו." זו כסות יום, שאת מחזיר לו כל היום.אין לי אלא כסות יום שאת מחזיר לו כל היום, כסות לילה שאת מחזיר לו כל הלילה, מנין? תלמד לומר: (דברים כד,יג) "השב תשיב לו את העבוט כבוא השמש".מכן אמרו: ממשכנין כסות יום בלילה, וכסות לילה ביום, ומחזירין כסות יום ביום, וכסות לילה בלילה.(שמות כב,כו) ["כי הוא כסותה לבדה, הוא שמלתו לערו, במה ישכב? והיה כי יצעק אלי, ושמעתי, כי חנון אני."] "כי הוא כסותה לבדה", זה טליתו; "הוא שמלתו לערו", זה חלוק; "במה ישכב?" להביא עור מצע. "והיה כי יצעק אלי, ושמעתי, כי חנון אני." רבי נתן אומר: והרי שיצא חיב לחברו מנה בבית דין, ועליו כסות במאתים, לא יאמר לו: מכר כסותך והתכסה במנה, ותן לי מנה! לכך נאמר: "כי הוא כסותה לבדה, הוא שמלתו לערו", אין את רשי למנע ממנו כסות שנופלת לשארו."ושמעתי, כי חנון אני." שברחמים אני בראתי עולמי.(שמות כב,כז) ["אלהים לא תקלל, ונשיא בעמך לא תאר."] "אלהים לא תקלל", למה נאמר? לפי שהוא אומר (ויקרא כד,טז) "ונקב שם יי, מות יומת", ענש שמענו, אזהרה לא שמענו! תלמד לומר "אלהים לא תקלל". דברי רבי עקיבה.רבי ישמעאל אומר: בדינין הכתוב מדבר, שנאמר: (שמות כב,ח) "עד האלהים יבא דבר שניהם"."אלהים לא תקלל". אין לי אלא דין, נשיא מנין? תלמד לומר "ונשיא בעמך לא תאר." אני אקרא "ונשיא בעמך לא תאר", אחד דין ואחד נשיא במשמע! ומה תלמד לומר: "אלהים לא תקלל, ונשיא בעמך לא תאר"? לחיב על כל אחד ואחד בפני עצמו.מכן אמרו: יש מדבר דבר אחד, וחיב עליו משם ארבעה דברין: בן נשיא שקלל את האב, חיב עליו משם ארבעה דברין: חיב עליו משם אב, משם דין, משם נשיא, משם "בעמך לא תאר". רבי יהודה בן בתירה אומר: "אלהים לא תקלל, ונשיא בעמך לא תאר." שומע אני, לא יהי חיב עד שיהי דין ונשיא! תלמד לומר: "אלהים לא תקלל, ונשיא בעמך לא תאר." לחיב עליו משם דין ומשם נשיא.או נשיא כאחז וכחבריו! ומה תלמד לומר "בעמך"? לא אמרתי אלא כל זמן שהן נוהגין כמנהג עמך."אלהים לא תקלל", אין לי אלא דין ונשיא, שאר כל אדם מנין? תלמד לומר "בעמך לא תאר", מכל מקום.(שמות כב,כח) "מלאתך ודמעך לא תאחר, בכור בניך תתן לי." "מלאתך", אלו בכורין, הנטלין מן המלא; "ודמעך", זו תרומה; "לא תאחר", שלא תקדים מעשר שני לראשון, לא ראשון לתרומה, לא תרומה לבכורין. אבל איני יודע אי זה מהם יקדם, אם תרומה לבכורים, אם בכורים לתרומה? אמרת, יקדמו הבכורין, שהן קרויין ארבעה שמות, ראשית, בכורים, תרומה, ודמעך, לתרומה, שאינה קרויה אלא שלשה שמות. תקדם תרומה, שהיא קרויה שלשה שמות, ראשית, תרומה, ומעשר, למעשר ראשון, שאינו קרוי אלא שני שמות, ויקדם מעשר ראשון, שהוא קרוי שני שמות, תרומה ומעשר, למעשר שני, שאינו קרוי אלא שם אחד בלבד. מכן אמרו: המקדים תרומה לבכורים, מעשר ראשון לתרומה, מעשר שני לראשון, אף על פי שעובר ב'לא תעשה', מה שעשה עשוי, שנאמר: (שמות כב,כח) "מלאתך ודמעך לא תאחר".(שמות כב,כט) "כן תעשה לשרך לצאנך, שבעת ימים יהיה עם אמו, ביום השמיני תתנו לי." הקיש בכור אדם לבכור בהמה, ובכור בהמה לבכור אדם: מה בכור בהמה, נפלין פוטרין בה את הבכורה, אף בכור אדם, נפלין פוטרין בו את הבכורה; מה בכור אדם, את רשי לתנו לכהן בכל מקום שירצה, אף בכור בהמה, את רשי לתנו לכהן בכל מקום שירצה.לפי שהוא אומר: (דברים יב,ו) "והבאתם שמה עלתיכם וזבחיכם", שומע אני, אפלו ברחוק מקום, יהיה בחובה עליו להביאו לבית הבחירה! תלמד לומר (במדבר ח,יח) "באדם ובבהמה", הקיש בכור אדם לבכור בהמה, ובכור בהמה לבכור אדם: מה בכור אדם, את מטפל בו שלשים יום, אף בכור בהמה, את מטפל בו שלשים יום."שבעת ימים יהיה עם אמו", למה נאמר? לפי שהוא אומר: (ויקרא כב,כז) "והיה שבעת ימים תחת אמו", "תחת אמו", עם אמו. אתה אומר תחת אמו, עם אמו, או תחת אמו כמשמעו? תלמד לומר "שבעת ימים יהיה עם אמו". מה כן "עם אמו", אף להלן עם אמו.רבי נתן אומר: לא בא "תחת" אלא לדרש: "תחת אמו", אחר אמו. אתה אומר תחת אמו, אחר אמו, או תחת אמו כשמועו? הרי את דן: נאמר כן "אמו", ונאמר להלן "אמו"; מה "אמו" אמור להלן, בסמוך לו, אף "אמו" האמור כן בסמוך לו."שבעת ימים יהיה עם אמו". מה בכור קדש אינו יונק אלא מן החלין, אף כלן לא יינקו אלא מן החלין.מכן אמרו: כל הקדשים לא ייניקו את בניהם, מעשרת הלה לא תיניק את בנה,*מעשרת הלה: הבהמה הזאת שהיא מעשר. וכלן אינן למדין אלא מן הבכור. מה בכור קדש אינו יונק אלא מן החלין, אף כלן לא יינקו אלא מן החלין.כיצד הן עושין? נוטלין מעות מן ההקדש, ולוקחין בהן בהמה מן החלין, ומתרחמות עליהן ומיניקות אותן. אף על פי שאמרו: מתנדבין היו על מנת כן."ביום השמיני תתנו לי." אין לי אלא שמיני, ומשמיני ולהלן, מנין? הרי את דן: נאמר כן "שמיני", ונאמר להלן "שמיני", מה שמיני שנאמר להלן, הכשיר בו שמיני, ומשמיני ולהלן, אף שמיני שנאמר כן, נכשיר בו שמיני, ומשמיני ולהלן. מה כן ביום השמיני, שמיני, אף להלן ביום השמיני, שמיני. "ביום השמיני תתנו לי." להוציא מחסר זמן.(שמות כב,ל) ["ואנשי קדש תהיון לי, ובשר בשדה טרפה לא תאכלו, לכלב תשלכון אתו."] "ואנשי קדש תהיון לי". רבי ישמעאל אומר: כשאתם קדושים, הרי אתם שלי. איסי בן יהודה אומר: כשהמקום מחדש מצוה לישראל, הוא מוסיף להן קדשה. איסי בן גור אריה אומר: נאמר כן קדשה, ונאמר להלן קדשה, מה קדשה אמורה להלן אסורה באכילה, אף קדשה אמורה כן אסורה באכילה."ובשר בשדה טרפה", אין לי אלא בשדה, בבית מנין? תלמד לומר (ויקרא יז,טו) "נבלה וטרפה", הקיש טרפה לנבלה: מה נבלה, לא חלק בה בין בבית בין בשדה, אף טרפה, לא נחלק בה בין בבית בין בשדה. ומה תלמד לומר "ובשר בשדה טרפה לא תאכלו"? דבר הכתוב בהווה.כיוצא בו אתה אומר: (דברים כב,כז) "כי בשדה מצאה, צעקה הנער", אין לי אלא בשדה, בבית מנין? דבר הכתוב בהווה.כיוצא בו אתה אומר: (דברים כג,יא) "כי יהיה בך איש אשר לא יהיה טהור מקרה לילה". אין לי אלא מקרה לילה, מקרה יום מנין? דבר הכתוב בהווה.כיוצא בו אתה אומר: (דברים כ,ו) "מי האיש אשר נטע כרם ולא חללו". אין לי אלא כרם, שאר כל אילנות מנין? דבר הכתוב בהווה.כיוצא בו אתה אומר: (שמות כג,יט) "לא תבשל גדי בחלב אמו." אין לי אלא גדי, ושאר כל בהמה מנין? דבר הכתוב בהווה.אף כן "ובשר בשדה טרפה לא תאכלו", אין לי אלא בשדה, בבית מנין? דבר הכתוב בהווה, מקום שדרך הטרפה להטרף."לכלב תשלכון אתו", לכלב וככלב.*לכלב וככלב: מוסרים את הנבלה לאכילה על ידי כלב ועל ידי אלה שככלב אוכלים נבלות. אתה אומר לכלב וככלב, או לכלב כשמועו? כשהוא אומר: (דברים יד,כא) "לא תאכלו כל נבלה, לגר אשר בשעריך תתננה ואכלה, או מכר לנכרי". והרי הדברים קול וחמר: ומה, אם נבלה, שהיא מטמא במשא, הרי היא מתרת בהניה, וטרפה, שאינה מטמא במשא, אינו דין שתהי מתרת בהניה? ומה תלמד לומר "לכלב תשלכון אתו"? לכלב וככלב.ללמדך שהכלב מכבד מן הגוי, שהרי הנבלה לגוי, הטרפה לכלב, ללמדך שלא קפח המקום שכר חיה, שנאמר: (שמות יא,ז) "ולכל בני ישראל, לא יחרץ כלב לשנו". אמר המקום 'תנו לו שכרו!' והרי הדברים קול וחמר: ומה, אם שכר חיה לא קפח המקום, שכר אדם, על אחת כמה וכמה! וכן ירמיה אומר: (ירמיה יז,יא) "קרא דגר ולא ילד, עשה עשר ולא במשפט,*קרא דגר ולא ילד: העוף הנקרא קורא, הדומה לשלו, דוגר על ביצים שלא הטיל. בחצי ימו יעזבנו, ובאחריתו יהיה נבל." ומה כתוב אחריו? (ירמיה יז,יב) "כסא כבוד מרום מראשון מקום מקדשנו."(שמות כג,א) ["לא תשא שמע שוא, אל תשת ידך עם רשע להית עד חמס."] "לא תשא שמע שוא", הרי זה אזהרה לכל מי שהוא מקבל לשון הרע על חברו, שנאמר: (תהלים קמ,ד) שננו לשונם כמו נחש", וכתוב: (תהלים קמ,יב) "איש לשון בל יכון בארץ, איש חמס רע יצודנו למדחפת."*יצודנו למדחפת: רעתו תלכוד אותו ותדחוף אותו לפול.דבר אחר: הרי זה אזהרה לדין, שלא ישמע מבעל דין עד שיהי בעל דינו עומד עמו, שנאמר: (שמות כב,ח) "עד האלהים יבא דבר שניהם".דבר אחר: הרי זה אזהרה לבעל דין, שלא ישמיע לדין עד שיהי בעל דינו עמו, שנאמר: (דברים יט,יז) "ועמדו שני האנשים אשר להם הריב לפני יי, לפני הכהנים והשפטים אשר יהיו בימים ההם."אבא חנין אומר משם רבי אליעזר: להביא שבועת הדין ביניהן שתהי ב'אמן', שאם אין את עונה אחריו 'אמן', עושה את שבועתו שוא."אל תשת ידך עם רשע". אמר לך: איש פלוני חיב לי מאתים, ולי עד אחד, בא והצטרף לי עמו, וטול לך את מנה ואני מנה! לכך נאמר: "אל תשת ידך עם רשע להית עד חמס."אמר לו רבו: יודע את, שאפלו אדם נותן לי כל ממון שבעולם, איני מבדה. אלא איש פלוני חיב לי מנה, ולי עד אחד, בא והצטרף לי עמו על מנת שאטל את שלי! לכך נאמר: "אל תשת ידך עם רשע להית עד חמס." עד חמס הוא זה.כך היו נקיי הדעת בירושלים עושין: לא היה אחד מהם הולך לבית המשתה, עד שיודע מי הולך עמו, ולא היה חותם בגט, עד שיודע מי היה חותם עמו. רבי נתן אומר: "אל תשת ידך עם רשע... עד", 'אל תשת חמס עד', להוציא את החמסנין והגזלנין, שהן פסולין מן העדות, שנאמר: (דברים יט,טז) "כי יקום עד חמס באיש לענות בו סרה." ומה הוא אומר? (דברים יט,יט) "ועשיתם לו כאשר זמם לעשות לאחיו, ובערת הרע מקרבך."(שמות כג,ב) ["לא תהיה אחרי רבים לרעת, ולא תענה על רב לנטת אחרי רבים להטת."] "לא תהיה אחרי רבים לרעת". ממשמע, שאין את הווה עמהן לרעה, הווה את עמהן לטובה.כיצד? שנים עשר מזכין ואחד עשר מחיבין, זכי. שלשה עשר מחיבין ועשרה מזכין, חיב. או שנים עשר מחיבין ואחד עשר מזכין, שומע אני, יהי חיב! תלמד לומר: "ולא תענה על רב לנטת אחרי רבים להטת." אמרה תורה, הרג על פי עדין, הרג על פי מטין: מה עדין בשנים, אף מטין בשנים.או אחד עשר מזכין ואחד עשר מחיבין, ואחד אומר 'איני יודע', הרי זו אזהרה לדין, שלא יטה אלא לכף זכות, שנאמר: "ולא תענה על רב לנטת אחרי רבים להטת."(שמות כג,ג) "ודל לא תהדר בריבו." למה נאמר? לפי שהוא אומר: (ויקרא יט,טו) "לא תשא פני דל, ולא תהדר פני גדול, בצדק תשפט עמיתך." אין לי אלא אלו, חלופיהן מנין? תלמד לומר "ודל לא תהדר בריבו."אבא חנין אומר משם רבי אליעזר: בלקט שכחה ופאה הכתוב מדבר.(שמות כג,ד) ["כי תפגע שור איבך או חמרו תעה, השב תשיבנו לו."] "כי תפגע". שומע אני, כשמועו! תלמד לומר (שמות כג,ה) "כי תראה". או "כי תראה", שומע אני, אפלו ברחוק ממנו מלא מיל!*מיל רומי=כמעט  מטר. תלמד לומר "כי תפגע". כיצד יתקימו שני כתובין? שערו חכמים, אחד משבעה ומחצה במיל, הוי אומר ריס.*ריס =כ-  מטר.נמצינו למדין, שהוא עובר על מצות 'עשה', ועל מצות 'לא תעשה'."שור איבך". רבי יאשיה אומר: איבך זה גוי. וכן מצינו, שהגוים קרויים אויבים לישראל בכל מקום, שנאמר: (דברים כג,י) "כי תצא מחנה על איביך". (דברים כא,י) "כי תצא למלחמה על איביך". רבי אליעזר אומר: בגר שחזר לסאורו הכתוב מדבר.*סאורו=שאורו, בדרך כלל בצורה: סורו, השאור שלו, שורשו הרע, עבודה זרה. רבי יצחק אומר: בישראל משמד הכתוב מדבר. רבי נתן אומר: בישראל עצמו הכתוב מדבר, ומה תלמד לומר "איבך"? אלא אם הכה את בנו, או שעשה עמו מריבה, נעשה אויבו לשעה."שור איבך או חמרו", לחיב על זה בפני עצמו ועל זה בפני עצמו."תעה". ואין תועה בכל מקום אלא חוץ לתחום. אף על פי שאין ראיה לדבר, זכר הוא, שנאמר: (בראשית לז,טו) "וימצאהו איש והנה תעה בשדה"."השב תשיבנו לו." למה נאמר? לפי שנאמר (דברים כב,ב) "ואם לא קרוב אחיך", אין לי אלא בזמן שרחוק וקרוב. ואין את מכירו, מנין? תלמד לומר: (דברים כב,ב) "ולא ידעתו ואספתו אל תוך ביתך", מציאה שדרכה להאסף, להוציא את השבורה.(דברים כב,ב) "והיה עמך", עמך ברשותך. "עד דרש אחיך אתו", עד שתדרש לאחיך. "עד דרש אחיך אתו", עד שיוציא עליו כרוז. "עד דרש אחיך אתו", את צריך לבדק את אחיך, אם רמי הוא, אם אינו רמי. "והשבתו לו." מציאה שהיא עושה ואוכלת, ולא מציאה שיש עמה הפסד.(שמות כג,ה) ["כי תראה חמור שנאך רבץ תחת משאו, וחדלת מעזב לו, עזב תעזב עמו."] "כי תראה", שומע אני, אפלו רחוק ממנו מלא מיל! תלמד לומר (שמות כג,ד) "כי תפגע". או "כי תפגע", שומע אני, כשמועו! תלמד לומר "כי תראה". כיצד יתקימו שני כתובין? שערו חכמים, אחד משבעה ומחצה במיל, הוי אומר, ריס."וחדלת מעזב לו, עזב תעזב עמו." נמצינו למדין, שעובר על 'עשה' ועל 'לא תעשה'."רבץ", לא שיהי רבצן. "תחת משאו", ולא יתר על משאו. "תחת משאו", ולא שיהי משאו בצדו. "וחדלת מעזב לו", פעמין שאת חדל, פעמים שאת עוזב.חמור שלישראל ומשוי שלישראל*ומשוי שלישראל. בכ"י אוקספורד: שלגוי. "עזב תעזב עמו." חמור שלגוי ומשוי שלישראל, "וחדלת מעזב לו". פעמין שאת חדל, פעמים שאת עוזב.היה בין קברות, לא יטמא לו. אם אמר לו אביו 'הטמא!' יטמא, מפני שמצות 'עשה' קודמת ל'לא תעשה'? לכך נאמר "וחדלת מעזב". פעמים שאתה חדל, ופעמים שאין אתה חדל: אמר לו אביו: אל תפרק עמו! אל תטען עמו! אל תחזיר לו אבדתו! הרי זה לא ישמע לו, מפני שהוא ואביו חיבין במצוות."עזב תעזב עמו", למה נאמר? לפי שהוא אומר (דברים כב,ד) "הקם תקים עמו." אין לי אלא טעינה, פריקה מנין? תלמד לומר "עזב תעזב עמו." רבי יאשיה אומר: אחד זה ואחד זה, בפריקה הכתוב מדבר. אין לי אלא פריקה, טעינה מנין? דין הוא: מה, אם פריקה, שהוא יכל לפרק בפני עצמו, הרי הוא מזהר עליה, וטעינה, שאינו יכל לטעון בפני עצמו, אינו דין שיהי מזהר עליה? מפני מה? דבר הכתוב בקל, ללמד ממנו על החמור.רבי יהודה בן בתירה אומר: "עזב תעזב עמו", פריקה. "הקם תקים עמו", טעינה. מכן היה רבי שמעון בן יוחי אומר: כשם שהפריקה מן התורה, כך טעינה מן התורה."עזב תעזב עמו", למה נאמר? לפי שהוא אומר "הקם תקים עמו", אין לי אלא פריקה וטעינה, בהמה עצמה מנין? תלמד לומר "הקם תקים עמו." "הקם תקים עמו", בזמן שאת שוה לו.(שמות כג,ו) "לא תטה משפט אבינך בריבו." למה נאמר? לפי שהוא אומר (שמות כג,ג) "ודל לא תהדר בריבו", אין לי אלא דל, עני תאב, מנין?*עני תאב, מפרש אביון מלשון תאבה, שהיה עשיר וירד מנכסיו ותאב לכול. תלמד לומר "לא תטה משפט אבינך בריבו."אבא חנין אומר משם רבי אליעזר: בלקט שכחה ופאה הכתוב מדבר.רשע וכשר עומדין לפניך בדין. שלא תאמר: הואיל והוא רשע, הרי אני מטה עליו את הדין. לכך נאמר: "לא תטה משפט אבינך בריבו." אביון הוא במצוות.(שמות כג,ז) ["מדבר שקר תרחק, ונקי וצדיק אל תהרג, כי לא אצדיק רשע."] "מדבר שקר תרחק". הרי זו אזהרה למדבר לשון הרע על חברו.דבר אחר: הרי זו אזהרה לדין, שלא יושיב אצלו דין בור. דבר אחר: שלא יעמיד אצלו סניגורין, שנאמר: (שמות כב,ח)*סניגור. sunegoros: עורך דין, מייצג, טוען. "עד האלהים יבא דבר שניהם".רבי נתן אומר: "מדבר שקר תרחק", הרי זו אזהרה לפרש מן המינות.*המינות: סטיה מדת האמת. לרוב אצל חכמינו, הנצרות.וכן הוא אומר: (קהלת ז,כו) "ומוצא אני מר ממות את האשה, אשר היא מצודים וחרמים לבה אסורים ידיה;*מצודים וחרמים: מלכודות ורשתות. טוב לפני האלהים ימלט ממנה, וחוטא ילכד בה." ואומר: (תהלים סג,יב) "והמלך ישמח באלהים, יתהלל כל הנשבע בו, כי יסכר פי דוברי שקר." דבר אחר: "מדבר שקר תרחק". היה חבר יושב ומדבר הלכה כראוי, ושמע חברו ואמר, הרי אני סותר, הרי אני פורכה וסותרה מידו, וחוזר ובונה אותה, בשביל שיקרא חכם, לכך נאמר "מדבר שקר תרחק". דובר שקרים הוא זה."ונקי וצדיק אל תהרג". היה אחד מעידו שהוא עובד לחמה, ואחד מעידו שהוא עובד ללבנה. שומע אני, יצטרפו זה עם זה ויהי חיב! תלמד לומר "ונקי וצדיק אל תהרג".ראוהו רודף אחר חברו להרגו, והסיף בידו, אמרו לו: הוי יודע שהוא בן ברית, והתורה אמרה: (בראשית ט,ו) "שפך דם האדם, באדם דמו ישפך", אמר להן: יודע אני, על מנת כן! העלימו העדין את עיניהן, לאחר זמן מצאו הרוג מפרפר, והסיף היה מנטף דם מיד ההורג. שומע אני, יהי חיב! תלמד לומר "ונקי וצדיק אל תהרג!"כבר הרג שמעון בן שטח עד זומם. אמר לו יהודה בן טבי: אראה בטובה, אם לא שפכת דם נקי! ואמרה תורה: הרג על פי עדים! הרג על פי זוממים! מה עדים, שנים, אף זוממים שנים.כבר נכנס יהודה בן טבי לחרבה, ומצא שם הרוג מפרפר, והסיף מנטף דם מיד ההורג. אמר לו יהודה בן טבי: תבא עלי, אם לא אני או אתה הרגנוהו! אבל מה אעשה, שהרי אמרה תורה: (דברים יט,טו) "על פי שנים עדים יקום דבר." אבל היודע ובעל מחשבות, הוא יפרע מאותו האיש! לא הספיק לצאת משם עד שהכישו נחש, ומת."ונקי וצדיק אל תהרג!" והרי שיצא מבית דין חיב, ואחר כך מצאו לו זכות, שומע אני, יהי חיב! תלמד לומר "ונקי וצדיק אל תהרג!"כשם שיצא מבית דינך, כך יצא מבית דיני? תלמד לומר "כי לא אצדיק רשע.""וצדיק אל תהרג", והרי שיצא מבית דין זכי, ואחר כך מצאו לו חובה, שומע אני, יחזירוהו! תלמד לומר "וצדיק אל תהרג".כשם שיצא מבית דינך, כך יצא מבית דיני! תלמד לומר "כי לא אצדיק רשע."והרי דברים קול וחמר: מה, אם מדת הפרענות המעוטה, אמרה תורה "כי לא אצדיק רשע", קול וחמר מדת הטובה המרבה!(שמות כג,ח) ["ושחד לא תקח, כי השחד יעור פקחים, ויסלף דברי צדיקים."] "ושחד לא תקח". שלא תאמר, הרי אני נוטל ממון ואיני מטה את הדין. תלמד לומר: (דברים טז,יט) "כי השחד יעור עיני חכמים". והרי הדברים קול וחמר: מה, אם הנוטל שחד על מנת שלא להטות, אמרה תורה "כי השחד יעור פקחים", קל וחמר הנוטל על מנת להטות!"כי השחד יעור עיני חכמים", בתורה. אתה אומר בתורה, או עיני חכמים כשמועו? תלמד לומר "כי השחד יעור פקחים", אלו פקחי הדעת, שהן מטהרין ומטמאין מדעת עצמן. מכן אמרו: כל הנוטל ממון ומטה את הדין, אינו יוצא מן העולם עד שיחסר מאור עיניו. רבי נתן אומר: עד שיהי בו אחד משלשה דברים: או שדעתו מטרפת בתורה, ומטמא את הטהור ומטהר את הטמא, או יצטרך לבריות, או שחסר מאור עיניו."ויסלף דברי צדיקים." משנה דברין המצדקין שנאמרו בסיני.(שמות כג,י) ["ושש שנים תזרע את ארצך, ואספת את תבואתה."] "ושש שנים תזרע את ארצך". רבי אליעזר אומר: כשישראל עושין רצונו שלמקום, הן עושין שמטה אחת בשבוע אחד, שנאמר: (שמות כה,ג) "שש שנים תזרע שדך". וכשאין עושין רצונו שלמקום, הן עושין ארבע שמטין בשבוע אחד. כיצד? נרה שנה, זורעה שנה, נרה שנה, זורעה שנה, נמצאו עושין ארבע שמטין בשבוע אחד."ואספת את תבואתה. והשביעת", להביא פרות ערב שביעית שנכנסו לשביעית, שהן כפרות ערב שביעית. אין לי אלא פרות ערב שביעית שנכנסו לשביעית, שהן כפרות ערב שביעית. ומנין לפרות שביעית שיצאו למוצאי שביעית, שהן כפרות שביעית? תלמד לומר (שמות כג,יא) "כן תעשה לכרמך לזיתך." הרי את דן בנין אב מבין שניהם: לא הרי כרם כהרי זית, ולא הרי זית כהרי כרם. הצד השוה שבהן, שגדל על מי שביעית, הרי זה כפרות שביעית. דברי רבי יאשיה. רבי יונתן אומר: אינו צריך! והלא כבר נאמר (שמות כג,יא) "ויתרם תאכל חית השדה"? להביא פרות שביעית שיצאו למוצאי שביעית, שהן כפרות שביעית. ומה תלמד לומר "כן תעשה לכרמך לזיתך"? לתלמודו בא, לתן בעור לכרם בפני עצמו, ולזית בפני עצמו.(שמות כג,יא) ["והשביעת תשמטנה ונטשתה, ואכלו אביני עמך, ויתרם תאכל חית השדה, כן תעשה לכרמך לזיתך."] "והשביעת תשמטנה ונטשתה". "תשמטנה", בעבודתה; "ונטשתה", באכילתה.אין לי אלא פרות, עשבים מנין? תלמד לומר "ונטשתה", מכל מקום.דבר אחר: "והשביעת תשמטנה ונטשתה, ואכלו אביני עמך", מגיד שפורץ בה פרצות! אלא שגדרו חכמין, מפני תקון העולם."ואכלו אביני עמך". כתוב אחד אומר "ואכלו אביני עמך", וכתוב אחד אומר (ויקרא כה,ו) "לך ולעבדך ולאמתך". כיצד יתקימו שני כתובין? כשהפרות מרבין, הכל אוכלין; כשהפרות ממעטין, "לך ולעבדך ולאמתך".רבי יהודה בן בתירה אומר: כתוב אחד אומר "ואכלו אביני עמך", וכתוב אחד אומר (ויקרא כה,ו) "לך ולעבדך ולאמתך". כיצד יתקימו שני כתובין? עד שלא הגיע שעת בעור, מבערין אותה עניין ועשירין; משתגיע שעת בעור, מבערין אותה עניין ואין מבערין אותה עשירין."ויתרם תאכל חית השדה", למה נאמר? לפי שהוא אומר (דברים יד,כב) "עשר תעשר את כל תבואת זרעך, היצא השדה שנה שנה", שומע אני, אף פרות שביעית במשמע! כשהוא אומר: (ויקרא כה,ו-ז) "לך", "ולבהמתך", הקיש אדם לבהמה: מה בהמה, אוכלת בשביעית מן הראוי לה שלא מעשר, אף אדם אוכל מן הראוי לו בשביעית שלא מעשר.אתה אומר, לכך בא, או לא בא אלא להקיש בהמה לאדם: מה אדם אינו אוכל אלא מן המעשר, כך בהמה לא תאכל אלא מן המעשר?תלמד לומר: "ויתרם תאכל חית השדה". אחר שלמדת, שהחיה אוכלת מן הראוי לה בשביעית שאינו מעשר, הא להקיש בהמה לאדם אין את יכל, אלא אדם לבהמה: מה בהמה, אוכלת מן הראוי לה בשביעית שלא מעשר, אף אדם אוכל מן הראוי לו בשביעית שלא מעשר. הא מה תלמד לומר "כן תעשה לכרמך לזיתך"? לענין שאמרנו.(שמות כג,יב) ["ששת ימים תעשה מעשיך, וביום השביעי תשבת, למען ינוח שורך וחמרך, וינפש בן אמתך והגר."] "ששת ימים תעשה מעשיך". נאמר כן שבת בראשית לענין שביעית, שלא תסתרס שבת בראשית ממקומה.*תסתרס. בגניזה תסתכס."למען ינוח שורך וחמרך", הוסיף לו הכתוב ניח אחד,*ניח: דבר טוב ונוח. שיהי תולש מן הקרקע ואוכל.אתה אומר, לכך בא, או יחבשנו בתוך ביתו? אמרת, אין זה ניח אלא צער רגל! תלמד לומר "למען ינוח שורך וחמרך", הוסיף לו הכתוב ניח אחד, להיות תולש מן הקרקע ואוכל."וינפש בן אמתך", זה עבד ערל. אתה אומר זה עבד ערל, או אינו אלא בן ברית? כשהוא אומר (שמות כ,י) "עבדך ואמתך", הרי בן ברית אמור; הא מה תלמד לומר "וינפש בן אמתך"? זה עבד ערל."והגר." זה גר תושב. אתה אומר זה גר תושב, או אינו אלא גר צדק? כשהוא אומר: (שמות כ,י) "וגרך אשר בשעריך", הרי גר צדק אמור; הא מה תלמד לומר "והגר"? זה גר תושב. הרי הן בשבת כישראל ביום טוב. הלוקח עבדים ערלים מן הגוים, הרי הן בשבת כישראל בחלו שלמועד. דברי רבי יוסי הגלילי.רבי עקיבה מחליף: אימתי עושין יין נסך? בשעה שמזכירים עבודה זרה על פיהם. ואימתי מזכירין עבודה זרה על פיהם? בשעה שנודרין בהן.(שמות כג,יג) ["ובכל אשר אמרתי אליכם תשמרו, ושם אלהים אחרים לא תזכירו, לא ישמע על פיך."] "ובכל אשר אמרתי אליכם תשמרו", למה נאמר? לפי שהוא אומר: (שמות כו,לה) "ושמת את השלחן מחוץ לפרכת, ואת המנרה נכח השלחן, על צלע המשכן תימנה, והשלחן תתן על צלע צפון." אם שנן, הוא עובר ב'לא תעשה'. לכך נאמר: (שמות כג,יג) "ובכל אשר אמרתי אליכם תשמרו".רבי מאיר אומר: לעשות דברי תורה עליך חובה. רבי אליעזר אומר: לעשות מצוות 'עשה' ומצוות 'לא תעשה'. רבי אליעזר בן יעקב אומר: אין לי אלא מה שפרט הכתוב, ושאר כל דקדוקי פרשה מנין? תלמד לומר: (שמות כג,יג) "ובכל אשר אמרתי אליכם תשמרו".דבר אחר: "ובכל אשר אמרתי אליכם תשמרו", למה נאמר? לפי שנאמר: (דברים ה,יג) "לא תעשה כל מלאכה אתה ובנך ובתך", אין לי אלא דברין שהן משם מלאכה, ודברין שהן משם שבות, מנין? תלמד לומר: (שמות כג,יג) "ובכל אשר אמרתי אליכם תשמרו", להביא דברין שהן משם שבות."ושם אלהים אחרים לא תזכירו", שלא תשביע לגוי ביראתו. "לא ישמע על פיך." שלא תשבע לו ביראתו. דבר אחר: שלא תעשנו בית ועד. לא תאמר לו: איכן את שרוי? במקום עבודה זרה פלונית. איכן את ממתין לו? אצל עבודה זרה פלונית.רבי נתן אומר: "ושם אלהים אחרים לא תזכירו", למה נאמר? לפי שנאמר: (בראשית יא,ד) "ויאמרו: הבה נבנה לנו עיר ומגדל וראשו בשמים, ונעשה לנו שם, פן נפוץ על פני כל הארץ." השם הזה, אין אנו יודעים מה הוא. נאמר כן "ושם", ונאמר להלן (בראשית יא,ד) "שם". מה "שם" האמור להלן בעבודה זרה הכתוב מדבר, אף "שם" האמור כן, בעבודה זרה הכתוב מדבר.דבר אחר: "ושם אלהים אחרים לא תזכירו", לשבח. או אף לא לגנאי? תלמד לומר: (דברים ז,כו) "שקץ תשקצנו, ותעב תתעבנו, כי חרם הוא." עבודה זרה קרואה לשון פגמה:*פגמה: פגם. חרם, שקץ, תועבה, פסל, מסכה, מצבה, אלילים, עצבים, תרפים, גלולים, שקוצים, חמנים, אשרים.*חמנים: מצבות לעבודת השמש. אבל הקדש ברוך הוא קרוי כמה שמות לשבח. קרוי לשם שבחו: אל, אלהים, יה, שדי, צבאות, אהיה אשר אהיה, חנון ורחום, ארך אפים ורב חסד, (תהלים צב,טז) "להגיד כי ישר יי, צורי ולא עולתה בו."(שמות כג,יד) "שלש רגלים תחג לי בשנה." למה נאמר? לפי שהוא אומר: (שמות כג,יז) "שלש פעמים בשנה יראה כל זכורך", שומע אני, בכל זמן שירצה! תלמד לומר: (דברים טז,טז) "בחג המצות ובחג השבעות ובחג הסכות". אתה אומר "בחג המצות ובחג השבעות ובחג הסכות", או בחג המצות שלש פעמין, ובחג השבעות שלש פעמין, ובחג הסכות שלש פעמין? תלמד לומר: (שמות כג,יד) "שלש רגלים תחג לי בשנה.""שלש רגלים", המהלכין ברגליהן, להוציא את החגרין. "יראה", להוציא את הסומין. "זכורך", להוציא את הנשין. "כל זכורך", להוציא טומטום ואנדרוגינוס. (דברים לא,יא) "תקרא את התורה הזאת נגד כל ישראל", להוציא גרין ועבדין. (דברים לא,יא) "באזניהם", להוציא את החרשין. (דברים טז,יא) "ושמחת", להוציא את החולה והקטן. (דברים טז,יא) "לפני יי אלהיך", להוציא את הטמא.מכן אמרו: (משנה חגיגה א,א) "הכל חיבין בראיה חוץ מחרש שוטה וקטן, וטומטום ואנדרוגינוס, החגר והסומא, החולה והזקן." (שמות כג,טו) "את חג המצות תשמר, שבעת ימים תאכל מצות, כאשר צויתך, למועד חדש האביב, כי בו יצאת ממצרים, ולא יראו פני ריקם." מכן היה רבי יהודה בן בתירה אומר: "כאשר צויתך", אל תהי מביא אלא בחדש האביב."ולא יראו פני ריקם", בזבחים. אתה אומר בזבחים, או אינו אלא בכספין? הרי את דן: נאמרה שמחה באדם, נאמרה שמחה בשמים, מה שמחה האמורה באדם בזבחין, אף שמחה האמורה בשמים בזבחין.דבר אחר: "ולא יראו פני ריקם", בעולות. אתה אומר בעולות, או אינו אלא בשלמים? הרי את דן: נאמרה שמחה באדם, ונאמרה שמחה בשמים; מה שמחה האמורה באדם, דבר שראוי לבא בידי אדם, אף שמחה האמורה בשמים, דבר שראוי לבא בידי שמים, אינו בדין שיהי שלחנך מלא, ושלחן קונך ריקם.(שמות כג,טז) "וחג הקציר בכורי מעשיך אשר תזרע בשדה, וחג האסף בצאת השנה, באספך את מעשיך מן השדה." נאמר שלש רגלים בשביעית, שלא יסתרסו שלשה רגלים ממקומן.(שמות כג,יז) "שלש פעמים בשנה, יראה כל זכורך אל פני האדן יי." למה נאמר? והלא כבר נאמר (שמות כג,יז) "אל פני האדן יי." ומה תלמד לומר (שמות לד,כג) "אלהי ישראל"? אלא על ישראל יחד שמו ביותר.כיוצא בו: (דברים ו,ד) "שמע ישראל, יי אלהינו יי אחד", למה נאמר? והלא כבר נאמר "יי אלהינו"? ומה תלמד לומר "יי אחד"? אלא עלינו יחד שמו ביותר.כיוצא בו: (ירמיה לב,יד) "כה אמר יי צבאות אלהי ישראל", למה נאמר? (ירמיה לב,כז) "הנה אני יי אלהי כל בשר". ומה תלמד לומר "אלהי ישראל"? אלא על ישראל יחד שמו ביותר.כיוצא בו: (תהלים נ,ז-י) "שמעה עמי, ואדברה, ישראל, ואעידה בך! אלהים אלהיך אנכי". אלהים אני לכל באי העולם, אף על פי כן, לא יחדתי שמי אלא על ישראל.(שמות כג,יח) ["לא תזבח על חמץ דם זבחי, ולא ילין חלב חגי עד בקר."] "לא תזבח על חמץ דם זבחי", לא תשחט את הפסח וחמץ קים. דברי רבי ישמעאל. אין לי אלא זביחה, זריקה מנין? תלמד לומר "דם זבחי". רבי יהודה אומר: הזבח שכלו שלו, ואיזה זה? זה תמיד."ולא ילין חלב חגי עד בקר." בא הכתוב ללמד על החלבין, שיהו נפסלים בלינה על גבי הרצפה. וזכיתי לדון על אברין: הואיל וחלבים מתנה לאשים, ואברין מתנה לאשים,*לאשים: לאש שעל גבי המזבח, להיות מוקטרים עליה. אם למדת על חלבין, שהן נפסלין בלינה על גבי הרצפה, יכל אף אברין יהו נפסלין בלינה על גבי המערכה? ומה תלמד לומר (ויקרא ו,ב) "כל הלילה עד הבקר"? על גבי המערכה.אחר שלמדת על האברין, שאינן נפסלין בלינה על גבי המערכה,*כ. שורה שנייה, על גבי המערכה: בגניזה הנוסח הוא "על גבי הרצפה". זכיתי לדון על חלבין: הואיל ואברים מתנה לאשים, וחלבין מתנה לאשים, אם למדת על אברין, שאינן נפסלין בלינה על גבי המערכה, יכל אף חלבין לא יהו נפסלין בלינה על גבי הרצפה? ומה תלמד לומר "ולא ילין חלב חגי עד בקר"? לענין שאמרנו.(שמות כג,יט) "ראשית בכורי אדמתך תביא בית יי אלהיך, לא תבשל גדי בחלב אמו." למה נאמרה פרשה זו? לפי שנאמר: (דברים כו,ב) "ולקחת מראשית כל פרי האדמה, אשר תביא מארצך אשר יי אלהיך נתן לך, ושמת בטנא, והלכת אל המקום אשר יבחר יי אלהיך לשכן שמו שם." אין לי אלא פרות דרך בכורים, משקין מנין? תלמד לומר "תביא בית יי אלהיך", מכל מקום.ומה הפרש בין אלו לאלו? אלו מביאין וקורין, ואלו מביאין ולא קורין.(דברים כו,ב) "אשר תביא מארצך", להוציא אריסין וחכורות,*חכורות: חוכרי קרקעות. והסיקריקון*סיקריקון. sikarikon: מי שקנה רכוש שהוחרם על ידי השלטון הרומי. והגזלן. "אשר יי אלהיך", להוציא גרים ועבדים. "נתן לך", להוציא נשים טומטום ואנדרוגינוס.משמע מוציאן שלא יקרו,*יקרו: יקראו. כך בלשון חכמים. ומוציאן שלא יביאו! תלמד לומר "תביא", מכל מקום.ומה הפרש בין אלו לבין אלו? אלא אלו מביאין וקורין, ואלו מביאין ולא קורין."לא תבשל גדי בחלב אמו." רבי ישמעאל אומר: מפני מה נאמרה בשלשה מקומות? כנגד שלש בריתות שכרת המקום עם ישראל: אחת בחורב, ואחת בערבות מואב, ואחת בהר גרזים והר עיבל.רבי יאשיהו אומר: הראשון, תחלה נאמר, ואין דורשין תחלות; שני לו, מפני הדין: בהמה טהורה מטמא במשא, ובהמה טמאה מטמא במשא; אם למדת על טהורה שבשרה אסור להתבשל בחלבה, יכל אף טמאה יהי בשרה אסור להתבשל בחלבה? תלמד לומר "בחלב אמו", ולא בחלב טמאה, ולא בחלב אדם.רבי יונתן אומר: מפני מה נאמר בשלשה מקומות? אחת לבהמה, ואחת לחיה, ואחת לעוף.אבא חנין אומר משם רבי אליעזר: מפני מה נאמר בשלשה מקומות? אחת לבהמה גסה, ואחת לעזים, ואחת לרחלים.רבי שמעון בן אלעזר אומר:*שמעון בן אלעזר. בגניזה: שמעון בן יוחי. מפני מה נאמר בשלשה מקומות? אחת לבהמה גסה, ואחת לבהמה דקה, ואחת לחיה.רבי שמעון בן יוחי אומר:*שמעון בן יוחי. בגניזה: שמעון בן אלעזר. מפני מה נאמר בשלשה מקומות? אחד לבשול, אחד לאסור אכילה, אחד לאסור הניה,דבר אחר: אחד בארץ, אחד בחוץ לארץ, אחד בפני הבית ושלא בפני הבית.לפי שהוא אומר: "ראשית בכורי אדמתך תביא בית יי אלהיך, לא תבשל גדי בחלב אמו", לא שמענו אלא בזמן שהבכורין נוהגין, ובמקום שהבכורין נוהגין, שם בשר בחלב נוהג. בזמן שאין הבכורין נוהגין שם, מקום שאין הבכורין נוהגין שם, לא שמענו. תלמד לומר: (דברים יד,כא) "לא תאכלו כל נבלה... לא תבשל גדי בחלב אמו." מה נבלה נוהגת בארץ ובחוצה לארץ, בפני הבית ושלא בפני הבית, אף בשר בחלב יהי נוהג בארץ ובחוצה לארץ, בפני הבית ושלא בפני הבית.רבי עקיבה אומר: מפני מה נאמר בשלשה מקומות? פרט לבהמה טמאה, פרט לחיה, פרט לעופות.רבי יוסה הגלילי אומר: למה נאמר (דברים יד,כא) "לא תאכלו כל נבלה", ונאמר (דברים יד,כא) "לא תבשל גדי בחלב אמו." את שהוא אסור משם נבלה, אסור לבשל בחלב, עוף שהוא אסור משם נבלה, יכל יהי אסור לבשל בחלב? תלמד לומר "בחלב אמו." יצא עוף, שאין לו חלב אם,יצאת בהמה טמאה, אחת בשחיטתה, אחת במיתתה."לא תבשל גדי בחלב אמו." אין לי אלא שהוא אסור בבשול. ומנין שהוא אסור באכילה? אמרת קול וחמר הוא: ומה, אם הפסח, שאין בו 'בל תבשל', יש בו 'בל תאכל', בשר בחלב, שיש בו 'בל תבשל', דין הוא שיש בו 'בל תאכל'.לא! אם אמרת בפסח, שאסורו בכל דבר, לפיכך הוא אסור באכילה, תאמר בבשר בחלב, שאין אסורו בכל דבר, לפיכך לא יהי אסור באכילה!רבי עקיבה אומר: אינו צריך! אם גיד הנשה, שאין בו 'בל תבשל', יש בו 'בל תאכל', בשר בחלב, שיש בו 'בל תבשל', דין הוא שיש בו 'בל תאכל'.לא! אם אמרת בגיד הנשה, שאסורו קודם למתן תורה, לפיכך הוא אסור באכילה, תאמר בבשר בחלב, שאין אסורו קודם למתן תורה, לפיכך לא יהי אסור באכילה!והרי נבלה תוכיח, שאין אסורה קודם למתן תורה, הרי היא אסורה באכילה, היא תוכיח על בשר בחלב, אף על פי שאין אסורו קודם למתן תורה, דין הוא שיהי אסור באכילה!לא! אם אמרת בנבלה, שהיא מטמא במשא, לפיכך היא אסורה באכילה, תאמר בבשר בחלב, שאינו מטמא במשא, לפיכך לא יהי אסור באכילה.והרי חלב ודם יוכיחו, שאינן מטמין במשא, הרי הן אסורין באכילה, הם יוכיחו על בשר בחלב, אף על פי שאינו מטמא במשא, יהי אסור באכילה.לא! אם אמרת בחלב ודם, שחיבין עליהן כרת, לפיכך הן אסורין באכילה, תאמר בבשר בחלב, שאין חיבין עליו כרת, לפיכך לא יהי אסור באכילה! תלמד לומר (דברים יב,כד) "לא תאכלנו". שוב עוד (דברים יב,כה) "לא תאכלנו", להביא בשר בחלב שיהי אסור באכילה.דבר אחר: (דברים יב,כג) "ולא תאכל הנפש עם הבשר." להביא בשר בחלב שיהי אסור באכילה.איסי בן גור אריה אומר: נאמר כן קדשה, ונאמר להלן קדשה; מה קדשה האמורה להלן, אסורה באכילה, אף קדשה האמורה כן תהי אסורה באכילה.אין לי אלא שאסור באכילה, ומנין שאסור בהניה? אמרת קול וחמר הוא: מה, אם ערלה, שלא נעבדה בה עברה,*נעבדה: נעשתה. הרי היא אסורה בהניה, ובשר בחלב, שנעבדה בו עברה, דין הוא שיהי אסור בהניה.לא! אם אמרת בערלה, שלא היתה לה שעת התר, לפיכך היא אסורה בהניה, תאמר בבשר בחלב, שהיתה לו שעת התר, לפיכך לא יהיה אסור בהניה!והרי חמץ בפסח יוכיח, שהיתה לו שעת התר, ואסור בהניה, הוא יוכיח על בשר בחלב, שהיתה לו שעת התר, יהי אסור בהניה.לא! אם אמרת בחמץ בפסח, שחיבין עליו כרת, לפיכך הוא אסור בהניה, תאמר בבשר בחלב, שאין חיבין עליו כרת, לא יהי אסור בהניה!והרי כלאי הכרם יוכיחו, שאין חיבין עליהן כרת, ואסורין בהניה, הן יוכיחו על בשר בחלב, אף על פי שאין חיבין עליו כרת, יהי אסור בהניה.רבי אומר: (דברים יד,כא) "או מכר לנכרי... לא תבשל". גדי בחלב אמו, בשעה שאת מוכרו, לא תבשלנו ותמכרנו. הא למדנו שאסור בהניה.דבר אחר: "לא תבשל גדי בחלב אמו." אין לי אלא חלב אמו, חלב אחותו, מנין? אמרת קול וחמר הוא: מה, אם אמו, שאינה נכנסת עמו לדיר להתעשר,*אמו, שאינה נכנסת. בכ"י אוקספורד: שנכנסת. אסור להתבשל בחלבה, אחותו, שנכנסת עמו לדיר להתעשר,*אחותו, שנכנסת. בכ"י אוקספורד: שאינה נכנסת. דין הוא שיהי אסור להתבשל בחלבה.וחלב עצמה בבשרה, מנין? אמרת קול וחמר הוא: מה, אם במקום שהתיר פרי עם פרי, אסר פרי עם האם, וכן, שאסר פרי עם פרי, דין הוא שנאסר אם עם פרי.וחלב עזים ברחלים, מנין? אמרת קל וחמר: ומה, אם במקום שהתיר פרי עם פרי ברביעה, אסר פרי עם האם, וכן שאסר פרי עם פרי ברביעה, דין הוא שנאסר אם עם פרי.הוא הדין אף לבקר.מפני מה דבר הכתוב בגדי? שהחלב מרבה באמו.רבי אומר: נאמר כן "אמו", ונאמר להלן (ויקרא כב,כז) "אמו". מה "אמו" האמורה להלן, בשור וכשב ועז הכתוב מדבר, אף "אמו" האמורה כן, בשור וכשב ועז הכתוב מדבר."לא תבשל גדי בחלב אמו." בשר בחלב את אסור לבשל, לא כל שאר כל האסורין שבתורה. והיה בדין: מה, אם בשר בחלב, שזה מתר בפני עצמו וזה מתר בפני עצמו, הרי הן אסורין בבשול, ושאר כל האסורין שבתורה, שזה אסור בפני עצמו וזה אסור בפני עצמו, אינו דין שיהו אסורין בבשול? תלמד לומר "לא תבשל גדי בחלב אמו", בשר בחלב את אסור לבשל, ולא שאר כל האסורין שבתורה."לא תבשל גדי בחלב אמו." אין לי אלא בחלין, במקדשין מנין? אמרת, קול וחמר הוא: אם נאסר בחלין, לא נאסר במקדשין? לא! אם אמרת בחלין, שכן אסר מלוקה בחלין,*מלוקה: צפור שהומתה כמו במקדש, על ידי מליקה, כריתת ראשה בצפורן מצד העורף, ולא בשחיטת הקנה. תאמר במקדשין, שלא אסר מלוקה במקדשין! תלמד לומר: "בית יי אלהיך לא תבשל גדי בחלב אמו." חסלת מסכת אם כסף.(שמות לא,יב-יג) "וידבר יי אל משה לאמר. ואתה, דבר אל בני ישראל לאמר: אך את שבתתי תשמרו, כי אות הוא ביני וביניכם לדרתיכם, לדעת כי אני יי מקדשכם."  לא על ידי מלאך, ולא על ידי שליח."אך את שבתתי תשמרו", למה נאמר? לפי שנאמר: (שמות כ,ט) "לא תעשה כל מלאכה אתה ובנך ובתך", אין לי אלא דברין שהן משם מלאכה, ודברין שהן משם שבות, מנין? תלמד לומר "אך את שבתתי תשמרו", להביא דברין שהן משם שבות.כבר היה רבי ישמעאל, רבי אלעזר בן עזריה, ורבי עקיבה מהלכין בדרך, ולוי הסרד וישמעאל בנו שלרבי אלעזר בן עזריה*סרד: עושה בגדי סרד. מהלכין אחריהן, ונשאלה שאלה: מנין לקיום נפש שידחה את השבת? היה רבי ישמעאל אומר: הרי הוא אומר: (שמות כב,א) "אם במחתרת ימצא הגנב, והכה ומת, אין לו דמים." ספק שבא לגנב, ספק שבא להרג, והרי דברים קול וחמר: מה, אם שפיכות דמים, שהיא מטמא את הארץ ומסלקת את השכינה, הרי היא דוחה את השבת, קול וחמר לקיום נפש שידחה את השבת.רבי אלעזר בן עזריה אומר: ומה, אם מילה, שאינה אלא אחד מכל אבריו שלאדם, הרי היא דוחה את השבת, קול וחמר לשאר כל הגוף.אמרו לו: ממקום שבאת, מה להלן בודי, אף כן בודי!רבי עקיבה אומר: אם דוחה רציחה את העבודה, שהיא דוחה את השבת, קל וחמר לפקוח נפש שידחה את השבת.רבי יוסה הגלילי אומר: כשהוא אומר "אך", חלק: יש שבתות שאת שומר, ויש שבתות שאין את שומר.רבי שמעון בן מנסיא אומר: הרי הוא אומר: (שמות לא,יד) "ושמרתם את השבת, כי קדש הוא לכם", לכם שבת מסורה, אין אתן מסורין לשבת.רבי נתן אומר: הרי הוא אומר: (שמות לא,טז) "ושמרו בני ישראל את השבת, לעשות את השבת לדרתם", פקח עליו שבת אחת, שיעשה שבתות הרבה!"כי אות הוא ביני וביניכם", ולא ביני ובין אמות העולם. "לדעת כי אני יי מקדשכם", למה נאמר? לפי שהוא אומר: (שמות לא,טז) "ושמרו בני ישראל את השבת, לעשות את השבת לדרתם, ברית עולם." שומע אני, אפלו חרש שוטה וקטן במשמע! תלמד לומר "לדעת", לא אמרתי אלא במי שיש בו דעת."כי אני יי מקדשכם." לעולם הבא. כגון קדשת שבת בעולם הזה. הא למדנו, שקדשת שבת מעין העולם הבא. וכן הוא אומר: (תהלים צב,א) "מזמור שיר ליום השבת." לעולם שכלו שבת.(שמות לא,יד) ["ושמרתם את השבת, כי קדש הוא לכם; מחלליה מות יומת, כי כל העשה בה מלאכה, ונכרתה הנפש ההוא מקרב עמיה."] "ושמרתם את השבת, כי קדש הוא לכם". זו היא שאמר רבי שמעון בן מנסיא: לכם שבת מסורה, אין אתן מסורין לשבת."כי קדש הוא לכם", מגיד שהשבת מוספת קדשה לישראל. מה לפלוני חנותו נעולה? שהוא משמר את השבת. מה לפלוני בטל ממלאכתו? שהוא משמר את השבת.ולא עוד, אלא מעיד לפני מי שאמר והיה העולם, שברא את עולמו לששה ימים, ונח ביום השביעי. וכן הוא אומר: (ישעיה מג,יב) "ואתם עדי, נאם יי, ואני אל.""מחלליה מות יומת", למה נאמר? לפי שהוא אומר: (שמות לא,טו) "כל העשה מלאכה ביום השבת מות יומת." ענש שמענו, ואזהרה לא שמענו! תלמד לומר: (שמות כ,ט) "ויום השביעי שבת ליי אלהיך, לא תעשה כל מלאכה, אתה ובנך ובתך, עבדך ואמתך ובהמתך, וגרך אשר בשעריך."אין לי אלא ענש ואזהרה על מלאכת היום, ענש ואזהרה על מלאכת הלילה, מנין? תלמד לומר "מחלליה מות יומת". ענש שמענו, ואזהרה לא שמענו! תלמד לומר (שמות כ,ט) "ויום השביעי שבת ליי אלהיך", שאין תלמוד (לומר) "שבת", אלא להביא את הלילה שיהיה בכלל אזהרה. דברי רבי יוחי ברבי יאשיהו.רבי יהודה בן בתירה אומר: והרי הגוים שהקיפו לערי ישראל, וחללו ישראל את השבת, שלא יהו ישראל אומרין: הואיל וחללנו מקצתה, נחלל את כלה! תלמד לומר "מחלליה מות יומת", כהרף עין "מחלליה מות יומת"."כי כל העשה בה מלאכה". עד שיעשה מלאכה גמורה. והרי שכתב אות אחת בשחרית, ואות אחת בין הערבים, או שארג חוט אחד בשחרית, וחוט אחד בין הערבים, שומע אני, יהי חיב! תלמד לומר: (שמות לה,ב) "כל העשה בו מלאכה יומת." עד שיעשה בה מלאכה גמורה."ונכרתה הנפש ההוא מקרב עמיה", למה נאמר? לפי שהוא אומר "מחלליה מות יומת", אין לי אלא המזיד בהתרית עדים; בינו לבין עצמו, מנין? תלמד לומר "ונכרתה", להביא את המזיד בינו לבין עצמו."ונכרתה", אין הכרתה אלא הפסקה. "הנפש ההוא", מזידה. דברי רבי עקיבה. "מקרב עמיה", ועמה בשלום.(שמות לא,טו) ["ששת ימים יעשה מלאכה, וביום השביעי, שבת שבתון קדש ליי, כל העשה מלאכה ביום השבת, מות יומת."] "ששת ימים יעשה מלאכה". כתוב אחד אומר: "ששת ימים יעשה מלאכה", וכתוב אחד אומר: (שמות כ,י) "ששת ימים תעבד, ועשית כל מלאכתך." כיצד יתקימו שני כתובין? כשישראל עושין רצונו שלמקום, "ששת ימים יעשה מלאכה", מלאכתן נעשית על ידי אחרים, וכן הוא אומר: (ישעיה סא,ה) "ועמדו זרים ורעו צאנכם, ובני נכר אכריכם וכרמיכם."וכשאין ישראל עושין רצונו שלמקום, "ששת ימים תעבד, ועשית כל מלאכתך." מלאכתן נעשית על ידי עצמן.ולא עוד, אלא אפלו מלאכת אחרים נעשית על ידן, שנאמר: (דברים כח,מח) "ועבדת את איביך אשר ישלחנו יי בך"."וביום השביעי שבת שבתון קדש ליי", למה נאמר? לפי שהוא אומר: (ויקרא כג,ב) "דבר אל בני ישראל ואמרת אלהם: מועדי יי אשר תקראו אתם מקראי קדש, אלה הם מועדי", כשם שקדשת מועדות מסורה לבית דין, כך תהי קדשת שבת מסורה לבית דין? תלמד לומר "וביום השביעי שבת שבתון קדש ליי", לשם שבת מסורה, ואינה מסורה לבית דין. וכן הוא אומר: (שמות לא,יד) "ושמרתם את השבת, כי קדש הוא לכם".(שמות לא,טז) "ושמרו בני ישראל את השבת, לעשות את השבת לדרתם ברית עולם." זו היא שהיה רבי נתן אומר: פקח עליו שבת אחת, שיעשה שבתות הרבה.רבי אליעזר אומר: "לעשות את השבת לדרתם ברית עולם." דבר שהברית כרותה לו; ואי זו זו? זו מילה.רבי אלעזר בן פרטא אומר: מנין אתה אומר, כל מי שהוא משמר את השבת, מעלים עליו כאלו עשה השבת? שנאמר: "ושמרו בני ישראל את השבת, לעשות את השבת".רבי אומר: מנין אתה אומר, כל מי שהוא משמר שבת אחת כתקנה, מעלים עליו כאלו שמר כל השבתות, מיום שברא המקום את עולמו, עד שיחיו המתים? שנאמר: "ושמרו בני ישראל את השבת, לעשות את השבת לדרתם ברית עולם."(שמות לא,יז) ["ביני ובין בני ישראל אות הוא לעלם, כי ששת ימים עשה יי את השמים ואת הארץ, וביום השביעי שבת וינפש."] "ביני ובין בני ישראל", ולא ביני ובין אמות העולם."אות הוא לעלם", מגיד שאין השבת בטלה מישראל לעולם. וכן את מוצא, שכל דבר ודבר שנתנו ישראל נפשן עליהן, נתקימו בידן, וכל דבר ודבר שלא נתנו ישראל נפשן עליהן, לא נתקימו בידן. כגון השבת והמילה ותלמוד תורה וטבילה, שנתנו נפשן עליהן, נתקימו בידן. וכגון בית המקדש והדינין ושמטין ויובלות, שלא נתנו ישראל נפשן עליהן, לא נתקימו בידן."כי ששת ימים עשה יי את השמים ואת הארץ, וביום השביעי שבת". שבת ממחשבת עבודה או אף מן הדין? תלמד לומר "וינפש", מגיד שאין הדין בטל מלפניו לעולם. וכן הוא אומר: (תהלים פט,טו) "צדק ומשפט מכון כסאך, חסד ואמת יקדמו פניך." (תהלים צז,ב) "ענן וערפל סביביו, צדק ומשפט מכון כסאו." (דברים לב,ד) "הצור, תמים פעלו, כי כל דרכיו משפט, אל אמונה ואין עול, צדיק וישר הוא."(שמות לה,א) "ויקהל משה את כל עדת בני ישראל, ויאמר אלהם: אלה הדברים אשר צוה יי לעשת אתם." למה נאמרה פרשה זו? לפי שהוא אומר (שמות כה,י) "ועשו לי מקדש", שומע אני, בין בחל בין בשבת! ומה אני מקים (שמות לא,יד) "מחלליה מות יומת"? בשאר כל מלאכות, חוץ ממלאכת המשכן. או אף במלאכת המשכן? ומה אני מקים "ועשו לי מקדש"? בשאר כל הימים, חוץ מן השבת, או אף בשבת?והדין נותן: מה, אם עבודה שאינה באה אלא מכח המכשירין, הרי היא דוחה את השבת, ומכשירי עבודה, שאין עבודה באה אלא מכחן, דין הוא שידחו את השבת! כגון שנטלה קרן שלמזבח, או נפגמה הסכין,*שנטלה קרן שלמזבח: נשברה ונפלה אחת מקרנות המזבח. שומע אני, יתקנם בשבת! תלמד לומר "ויקהל משה", בחל ולא בשבת."ויאמר אלהם: אלה הדברים אשר צוה יי לעשת אתם." רבי אומר: להביא שלשים ותשע אבות המלאכות, שאמר להם משה על פה.(שמות לה,ב) ["ששת ימים תעשה מלאכה, וביום השביעי יהיה לכם קדש, שבת שבתון ליי, כל העשה בו מלאכה יומת."] "ששת ימים תעשה מלאכה". כתוב אחד אומר: "ששת ימים תעשה מלאכה", וכתוב אחד אומר: (שמות כ,י) "ששת ימים תעבד, ועשית כל מלאכתך." כיצד יתקימו שני כתובין? כשישראל עושין רצונו שלמקום, "ששת ימים תעשה מלאכה", מלאכתן נעשית על ידי אחרים, וכן הוא אומר: (ישעיה סא,ה) "ועמדו זרים ורעו צאנכם, ובני נכר אכריכם וכרמיכם."וכשאין ישראל עושין רצונו שלמקום, "ששת ימים תעבד, ועשית כל מלאכתך." מלאכתן נעשית על ידי עצמן. ולא עוד, אלא: (דברים כח,מח) "ועבדת את איביך אשר ישלחנו יי בך, ברעב ובצמא ובעירם ובחסר כל, ונתן עול ברזל על צוארך, עד השמידו אתך.""וביום השביעי יהיה לכם קדש", שלא יהו ישראל אומרים: הואיל ואנו מתרין לעשות מלאכה בבית המקדש, נהי מתרין לעשות מלאכה בגבולין! תלמד לומר "וביום השביעי יהיה לכם קדש", לכם קדש, ולמקום חול."כל העשה בו מלאכה יומת." בו, ולא בו ובחברו. והרי שחל יום הכפורים להיות ערב שבת, ועשה מלאכה בין השמשות, שומע אני, יהי חיב! תלמד לומר "כל העשה בו מלאכה יומת." בו, ולא בו ובחברו.(שמות לה,ג) "לא תבערו אש בכל משבתיכם ביום השבת." למה נאמר? לפי שהוא אומר: (שמות לד,כא) "בחריש ובקציר תשבת." שבת מן החריש בשעת הקציר, שישבת מערב שביעית לשביעית! אין לי אלא שהוא שובת מערב שביעית לשביעית, כן ישבת מערב שבת לשבת? והדין נותן: הואיל ושביעית לשם השם, ושבת לשם השם, אם למדתי שהוא שובת מערב שביעית לשביעית, כך ישבת מערב שבת לשבת!ועוד קל וחמר: ומה, אם שביעית, שאין חיבין עליה לא כרת ולא מיתת בית דין, הרי הוא שובת מערב שביעית לשביעית, שבת, שחיבין עליה כרת ומיתת בית דין, דין הוא שישבת מערב שבת לשבת! או יהיה רשי להדליק לו את הנר, להטמין לו את החמין, לעשות לו מדורה? תלמד לומר: "לא תבערו אש בכל משבתיכם ביום השבת." ביום השבת אין את מבער, אבל מבער את מערב שבת לשבת.דבר אחר: "לא תבערו אש בכל משבתיכם ביום השבת." למה נאמר? לפי שנאמר: (ויקרא ו,ו) "אש תמיד תוקד על המזבח, לא תכבה", שומע אני, בין בחל בין בשבת! ומה אני מקים (שמות לא,יד) "מחלליה מות יומת"? בשאר כל המלאכות, חוץ מן המערכה. ובמערכה, מה אני מקים (ויקרא ו,ו) "לא תכבה"? בשאר כל הימים, חוץ מן השבת. תלמד לומר "לא תבערו אש בכל משבתיכם". במושבות אין את מבער, אבל מבער את בבית המקדש.אמר אחד מתלמידי רבי ישמעאל: "לא תבערו אש בכל משבתיכם ביום השבת." למה נאמר? לפי שהוא אומר: (דברים כא,כב) "וכי יהיה באיש חטא משפט מות, והומת", שומע אני, בין בחל בין בשבת. ומה אני מקים (שמות לא,יד) "מחלליה מות יומת"? בשאר כל המיתות, חוץ ממיתת בית דין. במיתות בית דין מה אני מקים: (דברים כא,כב) "ותלית אתו על עץ"? בשאר כל הימים, חוץ מן השבת.ובשבת? תלמד לומר: "לא תבערו אש בכל משבתיכם ביום השבת." שרפה, בכלל היתה, ויצאת ללמד: אלא מה שרפה, שהיא אחת ממיתות בית דין, ואינה דוחה את השבת, ואף כל שאר מיתות בית דין, לא ידחו את השבת.רבי יונתן אומר: "לא תבערו אש בכל משבתיכם ביום השבת." למה נאמר? לפי שנאמר: (שמות לה,א) "ויקהל משה את כל עדת בני ישראל, ויאמר אלהם: אלה הדברים אשר צוה יי לעשת אתם." שומע אני, לא יהי חיב עד שיעבר על שלשים ותשע אבות המלאכות! תלמד לומר (שמות לד,כא) "בחריש ובקציר תשבת", עד שיעבר על שתים, ואם לאו, לא יהי חיב! תלמד לומר "לא תבערו אש".הבערה היתה בכלל, ויצאת ללמד. אלא, מה הבערה מיחדת, שהיא אחת משלשים ותשע אבות המלאכות, חיבין עליה בפני עצמה, אף כל שאר שלשים ותשע אבות המלאכות, דין הוא שיהי חיב על כל אחד ואחד בפני עצמו.רבי נתן אומר: "לא תבערו אש בכל משבתיכם ביום השבת." למה נאמר? לפי שנאמר: (שמות לה,א) "ויקהל משה את כל עדת בני ישראל, ויאמר אלהם: אלה הדברים אשר צוה יי לעשת אתם." שומע אני, יהי רשי להדליק לו את הנר, להטמין לו את החמין, לעשות לו מדורה! תלמד לומר: "לא תבערו אש בכל משבתיכם ביום השבת." "ביום השבת." ביום השבת אין את מבער, אבל מבער את ביום טוב. חסלת מכילתא כולה. ואית בה מסכתות תשעה, ואלין אנון סימניהון: ואמר פרעה למשה ונטל עמלק בירחא למידן כספא דשבתא. ואית בה פרשיות שמונים ושתים. למטע"ב מ"ט ספ"ס קצ"ח. סוף מכילתא דרבי ישמעאל