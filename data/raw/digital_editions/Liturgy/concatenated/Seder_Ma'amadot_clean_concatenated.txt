מעמד ליום ראשוןתורה (בראשית א)א (א) בראשית ברא אלהים את השמים ואת הארץ: (ב) והארץ היתה תהו ובהו וחשך על-פני תהום ורוח אלהים מרחפת על-פני המים: (ג) ויאמר אלהים יהי אור ויהי-אור: (ד) וירא אלהים את-האור כי-טוב ויבדל אלהים בין האור ובין החשך: (ה) ויקרא אלהים | לאור יום ולחשך קרא לילה ויהי-ערב ויהי-בקר יום אחד: פ נביאים (ישעיה מב)(ה) כה-אמר האל | יהוה בורא השמים ונוטיהם רקע הארץ וצאצאיה נתן נשמה לעם עליה ורוח להלכים בה: (ו) אני יהוה קראתיך בצדק ואחזק בידך ואצרך ואתנך לברית עם לאור גוים: (ז) לפקח עינים עורות להוציא ממסגר אסיר מבית כלא ישבי חשך: (ח) אני יהוה הוא שמי וכבודי לאחר לא-אתן ותהלתי לפסילים: (ט) הראשנות הנה-באו וחדשות אני מגיד בטרם תצמחנה אשמיע אתכם: כתובים (תהילים כד)כד (א) לדוד מזמור ליהוה הארץ ומלואה תבל וישבי בה: (ב) כי-הוא על-ימים יסדה ועל-נהרות יכוננה: (ג) מי-יעלה בהר-יהוה ומי-יקום במקום קדשו: (ד) נקי כפים ובר-לבב אשר | לא-נשא לשוא נפשי ולא נשבע למרמה: (ה) ישא ברכה מאת יהוה וצדקה מאלהי ישעו: (ו) זה דור דרשיו מבקשי פניך יעקב סלה: (ז) שאו שערים | ראשיכם והנשאו פתחי עולם ויבוא מלך הכבוד: (ח) מי זה מלך הכבוד יהוה עזוז וגבור יהוה גבור מלחמה: (ט) שאו שערים | ראשיכם ושאו פתחי עולם ויבא מלך הכבוד: (י) מי הוא זה מלך הכבוד יהוה צבאות הוא מלך הכבוד סלה: תורה (דברים לב)לב (א) האזינו השמים ואדברה ותשמע הארץ אמרי-פי: (ב) יערף כמטר לקחי תזל כטל אמרתי כשעירם עלי-דשא וכרביבים עלי-עשב: (ג) כי שם יהוה אקרא הבו גדל לאלהינו: (ד) הצור תמים פעלו כי כל-דרכיו משפט אל אמונה ואין עול צדיק וישר הוא: (ה) שחת לו לא בניו מומם דור עקש ופתלתל: (ו) הליהוה תגמלו-זאת עם נבל ולא חכם הלוא-הוא אביך קנך הוא עשך ויכננך: משנה (תמיד פ''א)(א) בשלשה מקומות הכהנים שומרים בבית המקדש. בבית אבטינס ובית הניצוץ ובית המוקד. בבית אבטינס ובבית הניצוץ היו עליות והרובים שומרים שם. בית המוקד כפה ובית גדול היה מוקף רובדין של אבן וזקני בית אב היו ישנים שם. ומפתחות העזרה בידם ופרחי כהונה איש כסתו בארץ. לא היו ישנים בבגדי קדש אלא היו פושטין ומקפלים ומניחים אותם תחת ראשיהם. ומתכסים בכסות עצמן. ארע קרי לאחד מהם יוצא והולך לו במסבה ההולכת תחת הבירה ונרות דולקות מכאן ומכאן עד שהוא מגיע לבית הטבילה. ומדורה היתה שם. ובית הכסא של כבוד. וזה היה כבודו. מצאו נעול בידוע שיש שם אדם. פתוח בידוע שאין שם אדם. ירד וטבל עלה ונסתפג ונתחמם כנגד המדורה. בא וישב לו אצל אחיו הכהנים עד שהיו שערים נפתחים יוצא והולך לו: (ב) מי שהוא רוצה לתרום את המזבח משכים וטובל עד שלא יבא הממונה. וכי באיזו שעה הממונה בא. לא כל העתים שוות. פעמים שהוא בא מקריאת הגבר או סמוך לו מלפניו או מלאחריו. הממונה בא ודופק עליהם והם פותחים לו. אמר להם מי שטבל יבא ויפיס הפיסו זכה מי שזכה: (ג) נטל את המפתח ופתח את הפשפש ונכנס מבית המוקד לעזרה. ונכנסו הכהנים אחריו ושתי אבוקות של אור בידם. נחלקו לשתי כתות. אלו מהלכין באכסדרה דרך המזרח ואלו מהלכין באכסדרה דרך המערב. והיו בודקין והולכין עד שהם מגיעין למקום עושי חביתין. הגיעו. אלו ואלו אמרו שלום הכל שלום. העמידו את עושי חביתין לעשות חביתין. מי שזכה לתרום את המזבח הוא יתרום. והם אומרים לו. הוי זהיר שלא תגע בכלי עד שתקדש ידיך ורגליך מן הכיור. והרי המחתה נתונה במקצוע בין הכבש למזבח במערבו של כבש. אין אדם נכנס עמו ולא נר בידו אלא מהלך לאור המערכה. לא היו רואין אותו ולא שומעין את קולו עד שהיו שומעין קול העץ שעשה בן קטין מוכני לכיור. והם אומרים הגיע עת קדש ידיו ורגליו מן הכיור. נטל מחתת הכסף ועלה לראש המזבח ופנה את הגחלים הילך והילך וחתה מן המאכלות הפנימיות וירד. הגיע לרצפה הופך פניו לצפון והולך במזרחו של כבש כעשר אמות. צבר את הגחלים על גבי הרצפה רחוק מן הכבש שלשה טפחים מקום שנותנין שם מראת העוף ודשון מזבח הפנימי והמנורה: עזרא ובית דינו תקנו על פי הקבלה לקרוא בכל יום במעשה בראשית כמו שהיו עושים במקדש תורה נביאים וכתובים ולכך תקנו שיהיו קורין במעשה בראשית בשעת עבודה כדי שיתקימו בזכות הקרבן מעשה בראשית והם מעשה שמים וארץ: ואמרו רבותינו זכרונם לברכה לנטוע שמים וליסוד ארץ אלו הקרבנות שהבטיח הקדוש ברוך הוא לאברהם אבינו שכשיהיו קוראים בסדר הקרבנות שמעלה הוא עליהם כאלו הקריבום לפניו ואלמלא מעמדות לא נתקימו שמים וארץ שאין מעמדות אלו אלא על הקרבנות: מדרש הנעלם פרשת וירא (דף ק' ע''א)אמר רבי כרוספדאי האי מאן דמדכר בפומיה בבתי כנסיות ובבתי מדרשות ענינא דקורבניא ותקרובתא ויכון בהו ברית כרותה היא דאינון מלאכיא דמדכרין חוביא דבני נשא לאבאשא לון דלא יכלין למעבד ליה בישא אלא טבא. ועתה בעונותינו שאין אנו יכולין להקריב קרבן אין לנו אלא להזכיר סדר הקרבנות ואחרי כן להשתדל בתלמוד כדי שיהיו כל ימיו של אדם משלשים שליש במקרא שליש במשנה שליש בתלמוד וכל העושה כן מובטח לו שהוא בן העולם הבא ועליו הכתוב אומר והחוט המשלש לא במהרה ינתק: זרעים. משנה (ברכות כ''ח)רבי נחוניא בן הקנה היה מתפלל בכניסתו לבית המדרש וביציאתו תפלה קצרה. אמרו לו מה מקום לתפלה זו. אמר להם בכניסתי אני מתפלל שלא יארע דבר תקלה על ידי וביציאתי אני נותן הודאה על חלקי: גמרא (ברכות ג')תניא אמר רבי יוסי פעם אחת הייתי מהלך בדרך ונכנסתי לחרבה אחת מחרבות ירושלים להתפלל ובא אליהו זכור לטוב ושמר לי על הפתח (והמתין לי) עד שסימתי תפלתי. לאחר שסימתי תפלתי אמר לי שלום עליך רבי. אמרתי לו שלום עליך רבי ומורי. אמר לי בני מפני מה נכנסת לחרבה זו. אמרתי לו להתפלל. אמר לי היה לך להתפלל בדרך. ואמרתי לו מתירא הייתי שמא יפסיקוני עוברי דרכים. ואמר לי היה לך להתפלל תפלה קצרה: באותה שעה למדתי ממנו שלשה דברים. למדתי שאין נכנסין לחרבה. ולמדתי שמתפללים בדרך. ולמדתי שהמתפלל בדרך מתפלל תפלה קצרה. ואמר לי בני מה קול שמעת בחרבה זו. אמרתי לו שמעתי בת קול שמנהמת כיונה ואומרת אוי לי שהחרבתי את ביתי ושרפתי את היכלי והגליתי את בני לבין האמות. ואמר לי בני חייך וחיי ראשך לא שעה זו בלבד אומרת כך אלא שלש פעמים בכל יום ויום אומרת כך ולא זו בלבד אלא שבשעה שישראל נכנסין לבתי כנסיות ולבתי מדרשות ועונין אמן יהא שמיה רבא הקדוש ברוך הוא מנענע בראשו ואומר אשרי המלך שמקלסין אותו בביתו כך. ומה לו לאב שהגלה את בניו ואוי להם לבנים שגלו מעל שלחן אביהם: מועד. משנה (ר''ה כ''ט)והיה כאשר ירים משה ידו וגבר ישראל וכאשר יניח ידו וגבר עמלק. וכי ידיו של משה עושות מלחמה או שוברות מלחמה אלא לומר לך כל זמן שהיו ישראל מסתכלין כלפי מעלה ומשעבדין את לבם לאביהם שבשמים היו מתגברין ואם לאו היו נופלין. כיוצא בדבר אתה אומר ויאמר יהוה אל משה עשה לך שרף ושים אתו על נס והיה כל הנשוך וראה אתו וחי. וכי נחש ממית או נחש מחיה אלא בזמן שישראל מסתכלין כלפי מעלה ומשעבדין את לבם לאביהם שבשמים היו מתרפאין ואם לאו היו נמוקין: גמרא (מגילה דף כ''ח)תניא שאלו תלמידיו את רבי נחוניא בן הקנה במה הארכת ימים. אמר להם מימי לא נתכבדתי בקלון חברי. ולא עלתה על מטתי קללת חברי. ותרן בממוני הייתי: נשים. משנה וגמרא (שלהי קדושין)רבי מאיר אומר לעולם ילמד אדם את בנו אומנות נקיה וקלה ויבקש רחמים למי שהעושר והנכסים שלו. שאין העשירות ואין העניות מן האומנות אלא ממי שהעשר שלו שנאמר לי הכסף ולי הזהב נאם יהוה צבאות: רבי שמעון בן אלעזר אומר ראית מימיך חיה ועוף שיש להם אומנות והם מתפרנסים שלא בצער והלא לא נבראו אלא לשמשני ואני נבראתי לשמש את קוני אינו דין שאתפרנס שלא בצער אלא שהרעותי את מעשי וקפחתי את פרנסתי שנאמר עונותיכם הטו אלה וחטאותיכם מנעו הטוב מכם: תניא רבי נהוראי אומר מניח אני כל אומנות שבעולם ואיני מלמד את בני אלא תורה שכל אומנות שבעולם אין עומדת לו אלא בימי ילדותו אבל בימי זקנתו הרי הוא מוטל ברעב אבל תורה אינה כן. עומדת לו בעת ילדותו ונותנת לו אחרית טוב ותקוה בעת זקנתו. בעת ילדותו מהו אומר וקווי יהוה יחליפו כח יעלו אבר כנשרים ירוצו ולא ייגעו ילכו ולא ייעפו. בזקנתו מהו אומר עוד ינובון בשיבה דשנים ורעננים יהיו: נזיקין. משנה (סנהדרין צ')כל ישראל יש להם חלק לעולם הבא שנאמר ועמך כלם צדיקים לעולם יירשו ארץ נצר מטעי מעשי ידי להתפאר: נזיקין. גמרא (ב''מ ל''ג)תנו רבנן העסוקים במקרא מדה ואינה מדה. במשנה מדה ונוטלין עליה שכר. בתלמוד אין לך מדה גדולה מזו. ולעולם הוי רץ למשנה יותר מהתלמוד: קדשים. משנה (שלהי חולין)לא יטול אדם אם על הבנים אפילו לטהר בה את המצורע. ומה אם מצוה קלה שהיא כאיסר אמרה תורה למען ייטב לך והארכת ימים. קל וחומר על מצות חמורות שבתורה: גמרא (שם)תניא דבי רבי יעקב אומר אין לך כל מצוה ומצוה שבתורה שמתן שכרה בצדה שאין תחית המתים תלויה בה. בכבוד אב ואם כתיב למען יאריכן ימיך ולמען ייטב לך. ובשילוח הקן נמי כתיב למען ייטב לך והארכת ימים. הרי שאמר לו אביו עלה לבירה והבא לי גוזלות ועלה ושלח את האם ולקח את הבנים וברדתו נפל ומת היכן אריכות ימיו של זה והיכן טובתו של זה. אלא למען יאריכן ימיך ליום שכלו ארוך ולמען ייטב לך לעולם שכלו טוב: טהרות. משנה (ידים פ''ג)כל כתבי הקדש מטמאין את הידים. שיר השירים וקהלת מטמאין את הידים. רבי יהודה אומר שיר השירים מטמא את הידים וקהלת מחלוקת. רבי יוסי אומר קהלת אינו מטמא את הידים ושיר השירים מחלוקת. רבי שמעון אומר קהלת מקולי בית שמאי ומחומרי בית הלל. אמר רבי שמעון בן עזאי מקבל אני מפי שבעים ושנים זקן ביום שהושיבו את רבי אלעזר בן עזריה בישיבה ששיר השירים וקהלת מטמאין את הידים. אמר רבי עקיבא חס ושלום לא נחלק אדם מישראל על שיר השירים שלא תטמא את הידים. שאין כל העולם כלו כדאי כיום שנתן בו שיר השירים לישראל שכל הכתובים קדש ושיר השירים קדש קדשים. ואם נחלקו לא נחלקו אלא על קהלת. אמר רבי יוחנן בן יהושע בן חמיו של רבי עקיבא כדברי בן עזאי כן נחלקו וכן גמרו: גמרא (נדה ל)דרש רבי שמלאי למה הילד דומה במעי אמו לפנקס שמקפל ומונח שתי ידיו על שתי צדעיו שתי אצליו על שתי ארכבותיו ושתי עקביו על שתי עגבותיו וראשו בין ברכיו ופיו סתום וטבורו פתוח ואוכל ממה שאמו אוכלת ושותה ממה שאמו שותה ואינו מוציא רעי שמא יהרוג את אמו. וכיון שיצא לאויר העולם נפתח הסתום ונסתם הפתוח שאלמלא כן אינו יכול לחיות אפילו שעה אחת. ונר דלוק לו על ראשו וצופה ומביט מסוף העולם ועד סופו שנאמר בהלו נרו עלי ראשי לאורו אלך. ואל תתמה שהרי אדם ישן כאן ורואה חלום באספמיא. ואין לך ימים שאדם שרוי בטובה יותר מאותן הימים שנאמר מי יתנני כירחי קדם כימי אלוה ישמרני ואיזהו הימים שיש בהם ירחים ואין בהם שנים הוה אומר אלו ירחי לידה. ומלמדים אותו כל התורה כלה. שנאמר וירני ויאמר לי יתמך דברי לבך שמר מצותי וחיה. ואומר בסוד אלוה עלי אהלי. מאי ואומר וכי תימא נביא הוא דקאמר תא שמע בסוד אלוה עלי אהלי: וכיון שיצא לאויר העולם בא מלאך וסטרו על פיו ומשכח ממנו כל התורה כלה שנאמר לפתח חטאת רבץ. ואינו יוצא משם עד שמשביעים אותו שנאמר כי לי תכרע כל ברך תשבע כל לשון. כי לי תכרע כל ברך זה יום המיתה שנאמר לפניו יכרעו כל יורדי עפר. תשבע כל לשון זה יום הלידה שנאמר נקי כפים ובר לבב אשר לא נשא לשוא נפשי ולא נשבע למרמה. ומה היא השבועה שמשביעין אותו אומרים לו תהי צדיק ואל תהי רשע ואפילו כל העולם כלו אומרים לך צדיק אתה היה בעיניך כרשע. והוי יודע שהקדוש ברוך הוא טהור ומשרתיו טהורים ונשמה שנתן בך טהורה. אם אתה משמרה בטהרה מוטב ואם לאו הרי הוא נוטלה ממך: ובכל יום ויום אחר כל מעמד ומעמד יאמר עשרת הדברות ופרשת המן ופ' העקדה. וג' פסוקים הראשונים מפרשת פינחס. ואין קדוש. ופטום הקטורת. וסדר המערכה. ופרשת הקרבנות. ופסוקים מג' תיבות. ועשרה פסוקים מהרמב''ן ז''ל וצריך בהם כוונה גדולה. ואח''כ י''א פסוקים שמתחילין בנו''ן ומסיימין בנו''ן והם טובים. ושלשה פסוקים ממהר''ר יהודה החסיד ז''ל וע''ב פסוקים ושבעה פסוקים בישעיה המתחילין כולם בכ''ף ומסיימין בכ''ף: כתב הרב ר''י קארו שטוב לומר בכל יום עשרת הדברות שעל ידי כן יזכור מעמד הר סיני ויתחזק באמונתו: עשרת הדברות (שמות כ)כ (א) וידבר אלהים את כל-הדברים האלה לאמר: ס (ב) אנכי יהוה אלהיך אשר הוצאתיך מארץ מצרים מבית עבדים: (ג) לא יהיה-לך אלהים אחרים על-פני : (ד) לא-תעשה-לך פסל | כל-תמונה אשר בשמים | ממעל ואשר בארץ מתחת ואשר במים | מתחת לארץ: (ה) לא-תשתחוה להם ולא תעבדם כי אנכי יהוה אלהיך אל קנא פקד עון אבות על-בנים ועל-שלשים ועל-רבעים לשנאי: (ו) ועשה חסד לאלפים לאהבי ולשמרי מצותי: ס (ז) לא תשא את-שם-יהוה אלהיך לשוא כי לא ינקה יהוה את אשר-ישא את-שמו לשוא: פ (ח) זכור את-יום השבת לקדשו: (ט) ששת ימים תעבד ועשית כל-מלאכתך: (י) ויום השביעי שבת | ליהוה אלהיך לא-תעשה כל-מלאכה אתה | ובנך-ובתך עבדך ואמתך ובהמתך וגרך אשר בשעריך: (יא) כי ששת-ימים עשה יהוה את-השמים ואת-הארץ את-הים ואת-כל-אשר-בם וינח ביום השביעי על-כן ברך יהוה את-יום השבת ויקדשהו: ס (יב) כבד את-אביך ואת-אמך למען יארכון ימיך על האדמה אשר-יהוה אלהיך נתן לך: (יג) לא תרצח: לא תנאף: לא תגנב: לא-תענה ברעך עד שקר: (יד) לא תחמד בית רעך לא-תחמד אשת רעך ועבדו ואמתו ושורו וחמרו וכל אשר לרעך: פ יהי רצון מלפניך יהוה אלהינו ואלהי אבותינו שתזמין פרנסה לכל עמך בית ישראל ופרנסתי ופרנסת אנשי ביתי בכללם בנחת ולא בצער בכבוד ולא בבזוי בהתר ולא באסור כדי שנוכל לעבד עבודתך וללמוד תורתך כמו שזנת לאבותינו מן במדבר בארץ ציה וערבה ככתוב בתורתך: כתב הרב רבינו יוסף קארו ז''ל שטוב לומר פרשת המן כדי שיאמין שכל מזונותיו באין לו בהשגחה. וקבלה ביד חכמים כל האומר פרשת המן בכל יום מובטח לו שלא יבא לעולם לידי חסרון מזונות. וקודם אמירת פרשת המן יאמר זה: פרשת המן (שמות טז)(ד) ויאמר יהוה אל-משה הנני ממטיר לכם לחם מן-השמים ויצא העם ולקטו דבר-יום ביומו למען אנסנו הילך בתורתי אם-לא: (ה) והיה ביום הששי והכינו את אשר-יביאו והיה משנה על אשר-ילקטו יום | יום: (ו) ויאמר משה ואהרן אל-כל-בני ישראל ערב וידעתם כי יהוה הוציא אתכם מארץ מצרים: (ז) ובקר וראיתם את-כבוד יהוה בשמעו את-תלנתיכם על-יהוה ונחנו מה כי תלינו עלינו: (ח) ויאמר משה בתת יהוה לכם בערב בשר לאכל ולחם בבקר לשבע בשמע יהוה את-תלנתיכם אשר-אתם מלינם עליו ונחנו מה לא-עלינו תלנתיכם כי על-יהוה: (ט) ויאמר משה אל-אהרן אמר אל-כל-עדת בני ישראל קרבו לפני יהוה כי שמע את תלנתיכם: (י) ויהי כדבר אהרן אל-כל-עדת בני-ישראל ויפנו אל-המדבר והנה כבוד יהוה נראה בענן: פ (יא) וידבר יהוה אל-משה לאמר: (יב) שמעתי את-תלונת בני ישראל דבר אלהם לאמר בין הערבים תאכלו בשר ובבקר תשבעו-לחם וידעתם כי אני יהוה אלהיכם: (יג) ויהי בערב ותעל השלו ותכס את-המחנה ובבקר היתה שכבת הטל סביב למחנה: (יד) ותעל שכבת הטל והנה על-פני המדבר דק מחספס דק ככפר על-הארץ: (טו) ויראו בני-ישראל ויאמרו איש אל-אחיו מן הוא כי לא ידעו מה-הוא ויאמר משה אלהם הוא הלחם אשר נתן יהוה לכם לאכלה: (טז) זה הדבר אשר צוה יהוה לקטו ממנו איש לפי אכלו עמר לגלגלת מספר נפשתיכם איש לאשר באהלו תקחו: (יז) ויעשו-כן בני ישראל וילקטו המרבה והממעיט: (יח) וימדו בעמר ולא העדיף המרבה והממעיט לא החסיר איש לפי-אכלו לקטו: (יט) ויאמר משה אלהם איש אל-יותר ממנו עד-בקר: (כ) ולא-שמעו אל-משה ויותרו אנשים ממנו עד-בקר וירם תולעים ויבאש ויקצף עלהם משה: (כא) וילקטו אתו בבקר בבקר איש כפי אכלו וחם השמש ונמס: (כב) ויהי | ביום הששי לקטו לחם משנה שני העמר לאחד ויבאו כל-נשיאי העדה ויגידו למשה: (כג) ויאמר אלהם הוא אשר דבר יהוה שבתון שבת-קדש ליהוה מחר את אשר-תאפו אפו ואת אשר-תבשלו בשלו ואת כל-העדף הניחו לכם למשמרת עד-הבקר: (כד) ויניחו אתו עד-הבקר כאשר צוה משה ולא הבאיש ורמה לא-היתה בו: (כה) ויאמר משה אכלהו היום כי-שבת היום ליהוה היום לא תמצאהו בשדה: (כו) ששת ימים תלקטהו וביום השביעי שבת לא יהיה-בו: (כז) ויהי ביום השביעי יצאו מן-העם ללקט ולא מצאו: ס (כח) ויאמר יהוה אל-משה עד-אנה מאנתם לשמר מצותי ותורתי: (כט) ראו כי-יהוה נתן לכם השבת על-כן הוא נתן לכם ביום הששי לחם יומים שבו | איש תחתיו אל-יצא איש ממקמו ביום השביעי: (ל) וישבתו העם ביום השבעי: (לא) ויקראו בית-ישראל את-שמו מן והוא כזרע גד לבן וטעמו כצפיחת בדבש: (לב) ויאמר משה זה הדבר אשר צוה יהוה מלא העמר ממנו למשמרת לדרתיכם למען | יראו את-הלחם אשר האכלתי אתכם במדבר בהוציאי אתכם מארץ מצרים: (לג) ויאמר משה אל-אהרן קח צנצנת אחת ותן-שמה מלא-העמר מן והנח אתו לפני יהוה למשמרת לדרתיכם: (לד) כאשר צוה יהוה אל-משה ויניחהו אהרן לפני העדת למשמרת: (לה) ובני ישראל אכלו את-המן ארבעים שנה עד-באם אל-ארץ נושבת את-המן אכלו עד-באם אל-קצה ארץ כנען: (לו) והעמר עשרית האיפה הוא: פ אתה יהוה לבדך אתה עשית את השמים ושמי השמים וכל צבאם הארץ וכל אשר עליה הימים וכל אשר בהם ואתה מחיה את כלם ואתה עשית נסים ונפלאות גדולות תמיד עם אבותינו גם במדבר המטרת להם לחם מן השמים ומצור החלמיש הוצאת להם מים וגם נתת להם כל צרכיהם שמלותם לא בלתה מעליהם: כן ברחמיך הרבים ובחסדיך העצומים תזוננו ותפרנסנו ותכלכלנו כל צרכינו וצרכי עמך בית ישראל המרבים במלוי וברוח בלי טרח ועמל גדול מתחת ידך הנקיה ולא מתחת ידי בשר ודם: יהי רצון מלפניך יהוה אלהי ואלהי אבותי שתכין לי ולאנשי ביתי כל מחסורינו ותזמין לנו כל צרכינו לכל יום ויום מחיתנו די מחסורינו ולכל שעה ושעה משעותינו די ספוקנו ולכל עצם מעצמינו די מחיתנו בידך הטובה והרחבה ולא כמעוט מפעלינו וקצר חסדינו ומזער גמולתנו ויהיו מזונותי ומזונות אנשי ביתי וזרעי וזרע זרעי מסורים בידך ולא בידי בשר ודם: כתב הר''י קארו בסי' א' וז''ל וטוב לומר פרשת העקידה כדי לזכור זכות האבות לפני הקב''ה וגם להכניע יצרו לעבודת השי''ת כמו שמסר יצחק נפשו עכ''ל. כ' רשב''י לא אית מאן דמבטל מותנא מבני נשא כקרבן דעקידה דיצחק דאיתמר ביה ויעקד את יצחק בנו אתקשר מדת הדין ואתעקד לעילא ועקידת יצחק מעלייא לישראל לאדכרא לה בכל יומא בגלותא דתגין עלייהו מכל מרעין בישין: וקודם פרשת העקידה יאמר זה: אלהינו ואלהי אבותינו זכרנו בזכרון טוב לפניך ופקדנו בפקדת ישועה ורחמים משמי שמי קדם וזכר לנו יהוה אלהינו אהבת הקדמונים אברהם יצחק וישראל עבדיך את הברית ואת החסד ואת השבועה שנשבעת לאברהם אבינו בהר המוריה ואת העקדה שעקד את יצחק בנו על גבי המזבח ככתוב בתורתך: פרשת העקידה (בראשית כב)כב (א) ויהי אחר הדברים האלה והאלהים נסה את-אברהם ויאמר אליו אברהם ויאמר הנני: (ב) ויאמר קח-נא את-בנך את-יחידך אשר-אהבת את-יצחק ולך-לך אל-ארץ המריה והעלהו שם לעלה על אחד ההרים אשר אמר אליך: (ג) וישכם אברהם בבקר ויחבש את-חמרו ויקח את-שני נעריו אתו ואת יצחק בנו ויבקע עצי עלה ויקם וילך אל-המקום אשר-אמר-לו האלהים: (ד) ביום השלישי וישא אברהם את-עיניו וירא את-המקום מרחק: (ה) ויאמר אברהם אל-נעריו שבו-לכם פה עם-החמור ואני והנער נלכה עד-כה ונשתחוה ונשובה אליכם: (ו) ויקח אברהם את-עצי העלה וישם על-יצחק בנו ויקח בידו את-האש ואת-המאכלת וילכו שניהם יחדו: (ז) ויאמר יצחק אל-אברהם אביו ויאמר אבי ויאמר הנני בני ויאמר הנה האש והעצים ואיה השה לעלה: (ח) ויאמר אברהם אלהים יראה-לו השה לעלה בני וילכו שניהם יחדו: (ט) ויבאו אל-המקום אשר אמר-לו האלהים ויבן שם אברהם את-המזבח ויערך את-העצים ויעקד את-יצחק בנו וישם אתו על-המזבח ממעל לעצים: (י) וישלח אברהם את-ידו ויקח את-המאכלת לשחט את-בנו: (יא) ויקרא אליו מלאך יהוה מן-השמים ויאמר אברהם | אברהם ויאמר הנני: (יב) ויאמר אל-תשלח ידך אל-הנער ואל-תעש לו מאומה כי | עתה ידעתי כי-ירא אלהים אתה ולא חשכת את-בנך את-יחידך ממני: (יג) וישא אברהם את-עיניו וירא והנה-איל אחר נאחז בסבך בקרניו וילך אברהם ויקח את-האיל ויעלהו לעלה תחת בנו: (יד) ויקרא אברהם שם-המקום ההוא יהוה | יראה אשר יאמר היום בהר יהוה יראה: (טו) ויקרא מלאך יהוה אל-אברהם שנית מן-השמים: (טז) ויאמר בי נשבעתי נאם-יהוה כי יען אשר עשית את-הדבר הזה ולא חשכת את-בנך את-יחידך: (יז) כי-ברך אברכך והרבה ארבה את-זרעך ככוכבי השמים וכחול אשר על-שפת הים וירש זרעך את שער איביו: (יח) והתברכו בזרעך כל גויי הארץ עקב אשר שמעת בקלי: (יט) וישב אברהם אל-נעריו ויקמו וילכו יחדו אל-באר שבע וישב אברהם בבאר שבע: פ ואחר כך יאמר זה: רבונו של עולם יהי רצון מלפניך יהוה אלהי ואלהי אבותי שתזכר לנו זכות אבותינו כמו שכבש אברהם אבינו את רחמיו מבן יחידו ורצה לשחוט אותו כדי לעשות רצונך כן יכבשו רחמיך את כעסך מעלינו ויגלו רחמיך על מדותיך ותכנס אתנו לפנים משורת דינך ותתנהג עמנו יהוה אלהינו במדת החסד ובמדת הרחמים ובטובך הגדול ישוב חרון אפך מעמך ומעירך ומנחלתך: וקים לנו יהוה אלהינו את הדבר שהבטחתנו על ידי משה עבדך מפי כבודך כאמור וזכרתי את בריתי יעקוב ואף את בריתי יצחק ואף את בריתי אברהם אזכר והארץ אזכר: במדבר כה (י) וידבר יהוה אל-משה לאמר: (יא) פינחס בן-אלעזר בן-אהרן הכהן השיב את-חמתי מעל בני-ישראל בקנאו את-קנאתי בתוכם ולא-כליתי את-בני-ישראל בקנאתי: (יב) לכן אמר הנני נתן לו את-בריתי שלום: אין קדוש כיהוה כי אין בלתך ואין צור כאלהינו: כי מי אלוה מבלעדי יהוהומי צור זולתי אלהינו: אין כאלהינו אין כאדונינו אין כמלכנו אין כמושיענו: מי כאלהינו מי כאדונינו מי כמלכנו מי כמושיענו: נודה לאלהינו נודה לאדונינו נודה למלכנו נודה למושיענו: ברוך אלהינו ברוך אדונינו ברוך מלכנו ברוך מושיענו: אתה הוא אלהינו אתה הוא אדונינו אתה הוא מלכנו אתה הוא מושיענו: אתה תושיענו. אתה תקום תרחם ציון כי עת לחננה כי בא מועד: רבונו של עולם בזמן שבית המקדש היה קים אדם היה חוטא ומביא קרבן ומתכפר לו ועכשיו בעונותינו אין לנו מקדש ולא מזבח ולא קרבן ולא כהן שיכפר בעדנו אלא זכרון דברים תהא כפרתנו ונשלמה שיח שפתותינו תחת קרבנותינו: אתה הוא יהוה אלהינו שהקטירו אבותינו לפניך את קטרת הסמים בזמן שבית המקדש קים כאשר צוית אותם על ידי משה נביאך ככתוב בתורתך: שמות ל (לד) ויאמר יהוה אל-משה קח-לך סמים נטף | ושחלת וחלבנה סמים ולבנה זכה בד בבד יהיה: (לה) ועשית אתה קטרת רקח מעשה רוקח ממלח טהור קדש: (לו) ושחקת ממנה הדק ונתתה ממנה לפני העדת באהל מועד אשר אועד לך שמה קדש קדשים תהיה לכם: ונאמר: (ז) והקטיר עליו אהרן קטרת סמים בבקר בבקר בהיטיבו את-הנרת יקטירנה: (ח) ובהעלת אהרן את-הנרת בין הערבים יקטירנה קטרת תמיד לפני יהוה לדרתיכם: כריתות ו. תנו רבנן קטרת היתה נעשית שלש מאות וששים ושמונה מנה. שלש מאות וששים וחמשה כנגד ימות החמה מנה לכל יום פרס בשחרית ופרס בין הערבים ושלשה מנים יתרים שמהם מכניס כהן גדול מלא חפניו ביום הכפורים ונותן אותם למכתשת בערב יום הכפורים ושוחקן יפה יפה כדי שתהא דקה מן הדקה. תנו רבנן פטום הקטרת אחד עשר סמנים היו בה. ואלו הן הצרי והצפורן והחלבנה והלבונה משקל שבעים שבעים מנה. מור וקציעה שבלת נרד וכרכם משקל ששה עשר ששה עשר מנה: הקשט שנים עשר וקלופה שלשה וקנמון תשעה ברית כרשינה תשעה קבין. יין קפריסין סאין תלתא וקבין תלתא ואם אין לו יין קפריסין מביא חמר חורין עתיק. מלח סדומית רובע הקב מעלה עשן כל שהוא. רבי נתן הבבלי אומר אף כפת הירדן כל שהוא ואם נתן בה דבש פסלה ואם חסר אחת מכל סממניה חיב מיתה: רבן שמעון אומר הצרי אינו אלא שרף הנוטף מעצי הקטף ברית כרשינה ששפין בה את הצפורן כדי שתהא נאה. יין קפריסין ששורין בו את הצפורן כדי שתהא עזה והלא מי רגלים יפין לה אלא שאין מכניסין מי רגלים במקדש מפני הכבוד: תניא רבי נתן אומר כשהוא שוחק אומר הדק היטב היטב הדק מפני שהקול יפה לבשמים. פטמה לחצאין כשרה לשליש ולרביע לא שמענו: אמר רבי יהודה זה הכלל אם כמדתה כשרה לחצאין ואם חסר אחת מכל סממניה חיב מיתה: תניא בר קפרא אומר אחת לששים או לשבעים שנה היתה באה של שירים לחצאין: ועוד תני בר קפרא אלו היה נותן בה קורטוב של דבש אין אדם יכול לעמוד מפני ריחה ולמה אין מערבין בה דבש מפני שהתורה אמרה כי כל שאר וכל דבש לא תקטירו ממנו אשה ליהוה: במדבר יז (יא) ויאמר משה אל-אהרן קח את-המחתה ותן-עליה אש מעל המזבח ושים קטרת והולך מהרה אל-העדה וכפר עליהם כי-יצא הקצף מלפני יהוה החל הנגף: (יב) ויקח אהרן כאשר | דבר משה וירץ אל-תוך הקהל והנה החל הנגף בעם ויתן את-הקטרת ויכפר על-העם: (יג) ויעמד בין-המתים ובין החיים ותעצר המגפה: (יד) ויהיו המתים במגפה ארבעה עשר אלף ושבע מאות מלבד המתים על-דבר-קרח: (טו) וישב אהרן אל-משה אל-פתח אהל מועד והמגפה נעצרה: פ כל אלה בהיות ההיכל על יסודו והמזבח על מכונו היינו מלאים כל טוב ועכשו חרב בית המקדש ובטלה עבודה. ואין לנו בעונותינו לא אשם ולא אשים. לא בדים ולא בלולה. לא גבול ולא גורלות. לא דביר ולא דקה. לא היכל ולא הר המור. לא ועד ולא ודוי. לא זכה ולא זריקה. לא חטאת ולא חלבים. לא טהרה ולא טבילה. לא ירושלים ולא יער לבנון. לא כפרת ולא כרובים. לא לבונה ולא לחם הפנים. לא מזבח ולא מנורה. לא נתחים ולא נסכים. לא סמיכה ולא סמים. לא עולה ולא עזאזל. לא פרכת ולא פר החטאת. לא ציון ולא ציץ נזר הקדש. לא קדה ולא קנמון. לא ריח בשמים ולא ריח ניחח. לא שי ולא שלמים. לא תודה ולא תמורה. לא ארץ ישראל ולא מעשרות. לא כהן ולא נביא: עונותינו ועונות אבותינו החריבו נונו ושמם מקדשנו ונטל כבוד מבית חיינו מקום שהללוך בו אבותינו. ואין אנו יכולין להקריב קרבן כי אין לנו לא זבח ולא זובח. ולא שעיר המשתלח. ולא כהן שיכפר בעדנו. אלא שיח שפתותינו תחת קרבנותינו ותפלתנו תחת כפרתנו: ביום שאין אומרים בו תחנון אין אומרים זה: יהי רצון מלפניך יהוה אלהינו ואלהי אבותינו שתכפר לנו על כל חטאתינו ותסלח לנו על כל עונותינו ותמחל לנו על כל פשעינו ותבנה בית המקדש במהרה בימינו ותכפר על כל זדונותינו שהזדנו לפניך בין באונס בין ברצון בין בשוגג בין במזיד בין בשמיעה בין בראיה בין בדבור בין במחשבה הכל תעביר ותסלח אשר נואלנו ואשר חטאנו: כשיש ח''ו מגפה בעיר מוסיפים בקשה זו: רבון העולמים גלוי לפני כסא כבודך אשר מדת הדין מתוחה עלינו בעונותינו ובאנו לחלות פניך שתעצור המגפה והמשחית מעלינו ולא תתן המשחית לבוא אל בתינו ורחם עלינו ועל טפנו ועל עוללנו ועל כל ישראל עמך וקבל ברחמים וברצון את תפלתנו כענין שנאמר תכון תפלתי קטרת לפניך משאת כפי מנחת ערב: וכמו שקבלת קטרת הסמים שהקטיר לפניך אהרן הכהן כאשר החל הנגף בעם שנאמר ויעמד בין המתים ובין החיים ותעצר המגפה: וכן פינחס שנאמר ויעמד פינחס ויפלל ותעצר המגפה: וכן דוד שנאמר ויבן שם דוד מזבח ליהוה ויעל עלות ושלמים ויעתר יהוה לארץ ותעצר המגפה מעל ישראל: כי אתה אבינו ולך תלויות עינינו. רפאנו יהוה ונרפא הושיענו ונושעה כי תהלתנו אתה שכן כתוב בתורתך והסיר יהוה ממך כל חלי וכל מדוי מצרים הרעים אשר ידעת לא ישימם בך ונתנם בכל שנאיך: ליהוה הישועה על עמך ברכתך סלה: איתא במדרש אמר רבי עקיבא כל האומר ג' פסוקים הללו בכל יום ג' פעמים מובטח הוא שאינו ניזוק כל היום: יהוה צבאות עמנו משגב לנו אלהי יעקב סלה: יהוהצבאות אשרי אדם בטח בך: יהוה הושיעה המלך יעננו ביום קראנו: נדה פרק בתרא תנא דבי אליהו כל השונה הלכות בכל יום מובטח לו שהוא בן העולם הבא שנאמר הליכות עולם לו על תקרי הליכות אלא הלכות: ברכות סד אמר רבי אלעזר אמר רבי חנינא תלמידי חכמים מרבים שלום בעולם שנאמר וכל בניך למודי יהוה ורב שלום בניך. אל תקרי בניך אלא בוניך: שלום רב לאהבי תורתך ואין למו מכשול: יהי שלום בחילך שלוה בארמנותיך: למען אחי ורעי אדברה נא שלום בך: למען בית יהוה אלהינו אבקשה טוב לך: יהוה עז לעמו יתן יהוה יברך את עמו בשלום: שלהי מנחות כתיב ובכל מקום מקטר מגש לשמי וכי בכל מקום מקטר ומגש אלא אלו תלמידי חכמים שעוסקים בהלכות עבודה בכל מקום מעלה אני עליהם כאלו מקטירים ומגישים לשמי: יומא כב תניא מי שזכה בתרומת הדשן זכה במערכה ובסדור שני גזרי עצים: שם לג אביי הוה מסדר סדר המערכה משמא דגמרא ואלבא דאבא שאול. מערכה גדולה קודמת למערכה שניה של קטרת ומערכה שניה של קטרת קודמת לסדור שני גזרי עצים. וסדור שני גזרי עצים קודם לדשון מזבח הפנימי. ודשון מזבח הפנימי קודם להטבת חמש נרות. והטבת חמש נרות קודמת לדם התמיד. ודם התמיד קודם להטבת שתי נרות. והטבת שתי נרות קודמת לקטרת. וקטרת קודמת לאברים. ואברים למנחה. ומנחה לחבתין. וחבתין לנסכין. ונסכין למוספין. ומוספין לבזיכין. ובזיכין לתמיד של בין הערבים שנאמר וערך עליה העלה והקטיר עליה חלבי השלמים. עליה השלם כל הקרבנות כלם: פסחים נט. תנו רבנן אין לך דבר שקודם לתמיד של שחר אלא קטרת בלבד שנאמר בבקר בבקר. ואין לך דבר שמתעכב אחר התמיד של בין הערבים אלא קטרת ונרות ופסח ומחסר כפורים בערב פסח שטובל שנית ואוכל את פסחו לערב: רבי ישמעאל בנו של רבי יוחנן בן ברוקה אומר אף מחסר כפורים בשאר ימות השנה שטובל ואוכל בקדשים לערב: שם תנו רבנן תמיד של בין הערבים קודם לנרות. ונרות קודמות לקטרת שנאמר והקטיר עליו אהרן קטרת סמים בבקר בבקר בהיטיבו את הנרת יקטירנה: ובהעלת אהרן את הנרת בין הערבים יקטירנה קטרת תמיד לפני יהוה לדרתיכם: שמות כט (לח) וזה אשר תעשה על-המזבח כבשים בני-שנה שנים ליום תמיד: (לט) את-הכבש האחד תעשה בבקר ואת הכבש השני תעשה בין הערבים: (מ) ועשרן סלת בלול בשמן כתית רבע ההין ונסך רבעית ההין יין לכבש האחד: (מא) ואת הכבש השני תעשה בין הערבים כמנחת הבקר וכנסכה תעשה-לה לריח ניחח אשה ליהוה: (מב) עלת תמיד לדרתיכם פתח אהל-מועד לפני יהוה אשר אועד לכם שמה לדבר אליך שם: (מג) ונעדתי שמה לבני ישראל ונקדש בכבדי: (מד) וקדשתי את-אהל מועד ואת-המזבח ואת-אהרן ואת-בניו אקדש לכהן לי: (מה) ושכנתי בתוך בני ישראל והייתי להם לאלהים: (מו) וידעו כי אני יהוה אלהיהם אשר הוצאתי אתם מארץ מצרים לשכני בתוכם אני יהוה אלהיהם: פ (י) ואם-מן-הצאן קרבנו מן-הכשבים או מן-העזים לעלה זכר תמים יקריבנו: (יא) ושחט אתו על ירך המזבח צפנה לפני יהוה וזרקו בני אהרן הכהנים את-דמו על-המזבח סביב: (יב) ונתח אתו לנתחיו ואת-ראשו ואת-פדרו וערך הכהן אתם על-העצים אשר על-האש אשר על-המזבח: (יג) והקרב והכרעים ירחץ במים והקריב הכהן את-הכל והקטיר המזבחה עלה הוא אשה ריח ניחח ליהוה: פ ויקרא ו ו (א) וידבר יהוה אל-משה לאמר: (ב) צו את-אהרן ואת-בניו לאמר זאת תורת העלה הוא העלה על מוקדה על-המזבח כל-הלילה עד-הבקר ואש המזבח תוקד בו: (ג) ולבש הכהן מדו בד ומכנסי-בד ילבש על-בשרו והרים את-הדשן אשר תאכל האש את-העלה על-המזבח ושמו אצל המזבח: (ד) ופשט את-בגדיו ולבש בגדים אחרים והוציא את-הדשן אל-מחוץ למחנה אל-מקום טהור: (ה) והאש על-המזבח תוקד-בו לא תכבה ובער עליה הכהן עצים בבקר בבקר וערך עליה העלה והקטיר עליה חלבי השלמים: (ו) אש תמיד תוקד על-המזבח לא תכבה: ס (בשבת א''א) רבון העולמים אם אני חייב עולה יהי רצון מלפניך שיהא זה חשוב ומקובל לפניך כאלו הקרבתי עולה: (ז) וזאת תורת המנחה הקרב אתה בני-אהרן לפני יהוה אל-פני המזבח: (ח) והרים ממנו בקמצו מסלת המנחה ומשמנה ואת כל-הלבנה אשר על-המנחה והקטיר המזבח ריח ניחח אזכרתה ליהוה: (ט) והנותרת ממנה יאכלו אהרן ובניו מצות תאכל במקום קדש בחצר אהל-מועד יאכלוה: (י) לא תאפה חמץ חלקם נתתי אתה מאשי קדש קדשים הוא כחטאת וכאשם: (יא) כל-זכר בבני אהרן יאכלנה חק-עולם לדרתיכם מאשי יהוה כל אשר-יגע בהם יקדש: פ (בשבת א''א) רבון העולמים אם אני חייב מנחה יהי רצון מלפניך שיהא זה חשוב ומקובל לפניך כאלו הקרבתי מנחה: (יב) וידבר יהוה אל-משה לאמר: (יג) זה קרבן אהרן ובניו אשר-יקריבו ליהוה ביום המשח אתו עשירת האפה סלת מנחה תמיד מחציתה בבקר ומחציתה בערב: (יד) על-מחבת בשמן תעשה מרבכת תביאנה תפיני מנחת פתים תקריב ריח-ניחח ליהוה: (טו) והכהן המשיח תחתיו מבניו יעשה אתה חק-עולם ליהוה כליל תקטר: (טז) וכל-מנחת כהן כליל תהיה לא תאכל: פ (יז) וידבר יהוה אל-משה לאמר: (יח) דבר אל-אהרן ואל-בניו לאמר זאת תורת החטאת במקום אשר תשחט העלה תשחט החטאת לפני יהוה קדש קדשים הוא: (יט) הכהן המחטא אתה יאכלנה במקום קדש תאכל בחצר אהל מועד: (כ) כל אשר-יגע בבשרה יקדש ואשר יזה מדמה על-הבגד אשר יזה עליה תכבס במקום קדש: (כא) וכלי-חרש אשר תבשל-בו ישבר ואם-בכלי נחשת בשלה ומרק ושטף במים: (כב) כל-זכר בכהנים יאכל אתה קדש קדשים הוא: (כג) וכל-חטאת אשר יובא מדמה אל-אהל מועד לכפר בקדש לא תאכל באש תשרף: פ (בשבת א''א) רבון העולמים אם אני חייב חטאת יהי רצון מלפניך שיהא זה חשוב ומקובל לפניך כאלו הקרבתי חטאת: ז (א) וזאת תורת האשם קדש קדשים הוא: (ב) במקום אשר ישחטו את-העלה ישחטו את-האשם ואת-דמו יזרק על-המזבח סביב: (ג) ואת כל-חלבו יקריב ממנו את האליה ואת-החלב המכסה את-הקרב: (ד) ואת שתי הכלית ואת-החלב אשר עליהן אשר על-הכסלים ואת-היתרת על-הכבד על-הכלית יסירנה: (ה) והקטיר אתם הכהן המזבחה אשה ליהוה אשם הוא: (ו) כל-זכר בכהנים יאכלנו במקום קדוש יאכל קדש קדשים הוא: (ז) כחטאת כאשם תורה אחת להם הכהן אשר יכפר-בו לו יהיה: (ח) והכהן המקריב את-עלת איש עור העלה אשר הקריב לכהן לו יהיה: (ט) וכל-מנחה אשר תאפה בתנור וכל-נעשה במרחשת ועל-מחבת לכהן המקריב אתה לו תהיה: (י) וכל-מנחה בלולה-בשמן וחרבה לכל-בני אהרן תהיה איש כאחיו: פ (בשבת א''א) רבון העולמים אם אני חייב אשם יהי רצון מלפניך שיהא זה חשוב ומקובל לפניך כאלו הקרבתי אשם: וערבה ליהוה מנחת יהודה וירושלים כימי עולם וכשנים קדמוניות: אנא יהוה אלהינו ואלהי אבותינו. תבא לפניך תפלתנו. ואל תתעלם מלכנו מתחנתנו. שאין אנחנו עזי פנים וקשי ערף לומר לפניך יהוה אלהינו ואלהי אבותינו, צדיקים אנחנו ולא חטאנו. אבל חטאנו. עוינו. פשענו. אנחנו ואבותינו ואנשי ביתנו: אשמנו. בגדנו. גזלנו. דברנו דופי ולשון הרע. העוינו. והרשענו. זדנו. חמסנו. טפלנו שקר ומרמה. יעצנו עצות רעות. כזבנו. כעסנו. לצנו. מרדנו. מרינו דבריך. נאצנו. נאפנו. נשבענו לשוא ולשקר. סררנו. עוינו. פשענו. פגמנו. צררנו. צערנו אב ואם. קשינו ערף. רשענו. שחתנו. תעבנו. תעינו ותעתענו. וסרנו ממצותיך וממשפטיך הטובים ולא שוה לנו. ואתה צדיק על כל הבא עלינו. כי אמת עשית. ואנחנו הרשענו: י''ד פסוקים מג' תיבות: ומשמע ודומה ומשא: וישב יצחק בגרר: והרעב כבד בארץ: ובני-דן חשים: לישועתך קויתי יהוה: יששכר זבולן ובנימן: מכשפה לא תחיה: ועשית משבצת זהב: ולצרעת הבגד ולבית: ולשאת ולספחת ולבהרת: יברכך יהוה וישמרך: ויהי אחרי המגפה: ובני פלוא אליאב: ברוך טנאך ומשארתך: והחוט המשלש לא במהרה ינתק: יהוה צבאות עמנו משגב-לנו אלהי יעקב סלה: יהוה צבאות אשרי אדם בטח בך: יהוה הושיעה המלך יעננו ביום-קראנו: יהוה עז לעמו יתן יהוה | יברך את-עמו בשלום: יהיו לרצון | אמרי-פי והגיון לבי לפניך יהוה צורי וגאלי: עשרה פסוקים מהרמב''ן ז''ל וצריך בהם כוונה גדולה וחמשה פסוקים הם מן ז' תיבות וחמשה פסוקים אחרים מן י''ב תיבות בראשית ברא אלהים את השמים ואת הארץ: ולכל היד החזקה ולכל המורא הגדול אשר עשה משה לעיני כל-ישראל: ויעקב הלך לדרכו ויפגעו-בו מלאכי אלהים: ויאמר יעקב כאשר ראם מחנה אלהים זה ויקרא שם-המקום ההוא מחנים: האזינו השמים ואדברה ותשמע הארץ אמרי-פי: יערף כמטר לקחי תזל כטל אמרתי כשעירם עלי-דשא וכרביבים עלי-עשב: ויהי בנסע הארן ויאמר משה קומה | יהוה ויפצו איביך וינסו משנאיך מפניך: ובנחה יאמר שובה יהוה רבבות אלפי ישראל: וצבאו ופקדיהם חמשה ושלשים אלף וארבע מאות: כל-הפקדים למחנה אפרים מאת אלף ושמנת-אלפים ומאה לצבאתם ושלשים יסעו: י''א פסוקים שמתחילין בנו''ן ומסיימין בנו''ן הם טובים לשמירה ובספר נפתולי אלהים מצאתי שכתב בפ' מטות ורבינו יהודא החסיד ז''ל סדרם כך. נגע. נחנו. נביא. נהר. נחית. נגד. נפתי. נר. נפת. נדו. נושקי. אפשר שסדרם כך לפי השם היוצא מהם ורבינו בחיי ז''ל בפרשה הנ''ל כתב ושם המפורש יוצא מי''א פסוקים הללו והוא מן י''ג אותיות אם תזכיר הפסוקים ועם השם היוצא מהם לא תירא מפחד כי השם מועיל לפחד עכ''ל. עוד מצאתי שצריך לומר פסוק ראשון ג' פעמים: נגע צרעת כי תהיה באדם והובא אל-הכהן: נחנו נעבר חלוצים לפני יהוה ארץ כנען ואתנו אחזת נחלתנו מעבר לירדן: נביא מקרבך מאחיך כמני יקים לך יהוה אלהיך אליו תשמעון: נהר פלגיו ישמחו עיר-אלהים קדש משכני עליון: נחית כצאן עמך ביד-משה ואהרן: נגד אבותם עשה פלא בארץ מצרים שדה-צען: נפתי משכבי מר אהלים וקנמון: נר יהוה נשמת אדם חפש כל-חדרי-בטן: נפת תטפנה שפתותיך כלה דבש וחלב תחת לשונך וריח שלמתיך כריח לבנון: נדו מתוך בבל ומארץ כשדים צאו והיו כעתודים לפני-צאן: נשקי קשת מימינים ומשמאלים באבנים ובחצים בקשת מאחי שאול מבנימן: רבונו של עולם הצל את עמך בית ישראל מכל מיני כשפים ומכל מיני עין הרע וכשם שפרשת כנפיך על אבותינו שבמדבר שלא שלטה עליהם עינא בישא דבלעם כן תפרוש עלינו ברחמיך הרבים להיותנו מכוסים במכסה ובהנהגה בשמותיך הקדושים מכל עינא בישא: שלשה פסוקים ממהר''ר יהודה החסיד ז''ל: אתה | סתר לי מצר תצרני רני פלט תסובבני סלה: בטחו ביהוה עדי-עד כי ביה יהוה צור עולמים: יהוה עז לעמו יתן יהוה | יברך את-עמו בשלום: ז' פסוקים בישעיה מתחילין בכ''ף ומסיימין בכ''ף: כי-תעבר במים אתך-אני ובנהרות לא ישטפוך כי-תלך במו-אש לא תכוה ולהבה לא תבער-בך: כי-עם בציון ישב בירושלם בכו לא-תבכה חנון יחנך לקול זעקך כשמעתו ענך: כי אני יהוה אלהיך קדוש ישראל מושיעך נתתי כפרך מצרים כוש וסבא תחתיך: כי אני יהוה אלהיך מחזיק ימינך האמר לך אל-תירא אני עזרתיך: כי לא שאול תודך מות יהללך לא-ישברו יורדי-בור אל-אמתך: כי אצק-מים על-צמא ונזלים על-יבשה אצק רוחי על-זרעך וברכתי על-צאצאיך: כי-אתה אבינו כי אברהם לא ידענו וישראל לא יכירנו אתה יהוה אבינו גאלנו מעולם שמך: יברכך יהוה וישמרך: יאר יהוה | פניו אליך ויחנך: ישא יהוה | פניו אליך וישם לך שלום: תהלים קכא (א) שיר למעלות אשא עיני אל-ההרים מאין יבא עזרי: (ב) עזרי מעם יהוה עשה שמים וארץ: (ג) אל-יתן למוט רגלך אל-ינום שמרך: (ד) הנה לא-ינום ולא יישן שומר ישראל: (ה) יהוה שמרך יהוה צלך על-יד ימינך: (ו) יומם השמש לא-יככה וירח בלילה: (ז) יהוה ישמרך מכל-רע ישמר את-נפשך: (ח) יהוה ישמר-צאתך ובואך מעתה ועד-עולם: ע''א י''ט אמר רבי תנחום בר חנילאי לעולם ישלש אדם שנותיו שליש במקרא שליש במשנה שליש בתלמוד: אמר רבי יהושע בן לוי דבר זה כתוב בתורה ושנוי בנביאים ומשלש בכתובים: כל העוסק בתורה נכסיו מצליחין לו. כתוב בתורה דכתיב ושמרתם את דברי הברית הזאת ועשיתם אתם למען תשכילו את כל אשר תעשון: שנוי בנביאים דכתיב לא ימוש ספר התורה הזה מפיך והגית בו יומם ולילה למען תשמר לעשות ככל הכתוב בו כי אז תצליח את דרכך ואז תשכיל: הלואצויתיך חזק ואמץ אל תערץ ואל תחת כי עמך יהוה אלהיך בכל אשר תלך: משלש בכתובים דכתיב כי אם בתורת יהוה חפצו ובתורתו יהגה יומם ולילה: והיהכעץ שתול על פלגי מים אשר פריו יתן בעתו ועלהו לא יבול וכל אשר יעשה יצליח: נדה פרק בתרא תנא דבי אליהו כל השונה הלכות בכל יום מובטח לו שהוא בן העולם הבא שנאמר הליכות עולם לו אל תקרי הליכות אלא הלכות: ברכות ס''ד אמר רבי אלעזר אמר רבי חנינא תלמידי חכמים מרבים שלום בעולם שנאמר וכל בניך למודי יהוה ורב שלום בניך. אל תקרי בניך אלא בוניך: שלום רב לאהבי תורתך ואין למו מכשול: יהי שלום בחילך שלוה בארמנותיך: למען אחי ורעי אדברה נא שלום בך: למען בית יהוה אלהינו אבקשה טוב לך: יהוה עז לעמו יתן יהוה יברך את עמו בשלום: בקשה ליום ראשוןוכשאין אומרים תחנון אין לאומרה: יהי רצון מלפניך יהוה אלהינו ואלהי אבותינו אלהי אברהם אלהי יצחק ואלהי יעקב לחוס עלי ברחמיך הרבים ולהשיבני בתשובה שלמה לפניך ולתחנתי תקשיב אזנך ותפתח לבי בתורתך ותטע ברעיוני יראתך ותגזור גזרות טובות עלי ועל כל בני ביתי ותבטל כל גזרות קשות מעלי ומעל כל בני ביתי: ואל תביאני לידי נסיון ומכל פגעים רעים הצילני ועד יעבור הוות בצלך תסתירני והיה עם פי והגיוני ושמור דרכי מחטוא בלשוני וזכרני ברצון עמך ובבנין אולמך לראות בטובת בחיריך וזכני לשחר בית דבירך השמם והחרב וללחוך עפרותיו ולרצות אבניו ורגבי חרבותיו ולהיות שם קבורתי עם כל עבדיך הצדיקים אבתי: אדני שמעה אדני סלחה אדני הקשיבה ועשה אל תאחר למענך אלהי כי שמך נקרא על עירך ועל עמך: אדני שמעה בקולי תהיינהאזניך קשבות לקול תחנוני: ואניתפלתי לך יהוה עת רצון אלהים ברב חסדך ענני באמת ישעך: ענני יהוה ענני בעת ובעונה הזאת ורחם עלי ועל כל נפשות ביתי ותיחד לבבי לאהבה וליראה את שמך ותבשרני בשורות ממעונך ותרפאני רפואה שלמה רפואת הנפש ורפואת הגוף וחנני דעה בינה והשכל לדעת את שמך: יהיו לרצון אמרי פי והגיון לבי לפניך יהוה צורי וגואלי: כי אתה שומע תפלת כל פה: ברוך אתה שומע תפלה: בקשה אחרת מעין יצירת היום על דרך הקבלה: יהי רצון מלפניך יהוה אלהינו ואלהי אבותינו יוצרנו יוצר בראשית כשם שהמצאת עולמך ברצונך ביום זה ונתיחדת בעולמך. ותלית בו עליונים ותחתונים במאמרך. ואין שני עמך ואין מלבדך. וגלית רזי עליונים ותחתונים לברואיך. כן ברחמיך הרבים תיחד לבבנו ולבב עמך ישראל לאהבה וליראה את שמך. והאר עינינו במאור תורתך. כי עמך מקור חיים באורך נראה אור: וזכנו לאור באורך הצפון לצדיקים לעתיד לבא. ומחכמתך חכמנו ומבינתך הביננו וסוד שמותיך הודיענו והוד תורתך הראנו ובקדשתך קדשנו ובצל כנפיך תסתירנו ומטובך תשביענו ומזיו כבודך תתן עלינו והראנו פני משיחך ובטוב לבב שמחנו שנוכל לסבול אנחנו וכל עמך בית ישראל. כי אתה שומע תפלת כל פה. ברוך אתה שומע תפלה: אנשי פריווינצה היו נוהגים לומר בכל יום בסוף תפלתם ג' פסוקים אלו: אל תיראמפחד פתאם ומשאת רשעים כי תבא: עצו עצה ותפר דברו דבר ולא יקום כי עמנו אל: ועד זקנה אני הוא ועד שיבה אני אסבל אני עשיתי ואני אשא ואני אסבל ואמלט:  מעמד ליום שניתורה (בראשית א)(ו) ויאמר אלהים יהי רקיע בתוך המים ויהי מבדיל בין מים למים: (ז) ויעש אלהים את-הרקיע ויבדל בין המים אשר מתחת לרקיע ובין המים אשר מעל לרקיע ויהי-כן: (ח) ויקרא אלהים לרקיע שמים ויהי-ערב ויהי-בקר יום שני: פ נביאים (ישעיה מב)(י) שירו ליהוה שיר חדש תהלתו מקצה הארץ יורדי הים ומלאו איים וישביהם: (יא) ישאו מדבר ועריו חצרים תשב קדר ירנו ישבי סלע מראש הרים יצוחו: (יב) ישימו ליהוה כבוד ותהלתו באיים יגידו: (יג) יהוה כגבור יצא כאיש מלחמות יעיר קנאה יריע אף-יצריח על-איביו יתגבר: (יד) החשיתי מעולם אחריש אתאפק כיולדה אפעה אשם ואשאף יחד: (טו) אחריב הרים וגבעות וכל-עשבם אוביש ושמתי נהרות לאיים ואגמים אוביש: (טז) והולכתי עורים בדרך לא ידעו בנתיבות לא-ידעו אדריכם אשים מחשך לפניהם לאור ומעקשים למישור אלה הדברים עשיתם ולא עזבתים: כתובים (תהלים מח)מח (א) שיר מזמור לבני-קרח: (ב) גדול יהוה ומהלל מאד בעיר אלהינו הר-קדשו: (ג) יפה נוף משוש כל-הארץ הר-ציון ירכתי צפון קרית מלך רב: (ד) אלהים בארמנותיה נודע למשגב: (ה) כי-הנה המלכים נועדו עברו יחדו: (ו) המה ראו כן תמהו נבהלו נחפזו: (ז) רעדה אחזתם שם חיל כיולדה: (ח) ברוח קדים תשבר אניות תרשיש: (ט) כאשר שמענו | כן ראינו בעיר-יהוה צבאות בעיר אלהינו אלהים יכוננה עד-עולם סלה: (י) דמינו אלהים חסדך בקרב היכלך: (יא) כשמך אלהים כן תהלתך על-קצוי-ארץ צדק מלאה ימינך: (יב) ישמח | הר-ציון תגלנה בנות יהודה למען משפטיך: (יג) סבו ציון והקיפוה ספרו מגדליה: (יד) שיתו לבכם | לחילה פסגו ארמנותיה למען תספרו לדור אחרון: (טו) כי זה | אלהים אלהינו עולם ועד הוא ינהגנו על-מות: תורה (דברים לב)(ז) זכר ימות עולם בינו שנות דור-ודור שאל אביך ויגדך זקניך ויאמרו לך: (ח) בהנחל עליון גוים בהפרידו בני אדם יצב גבלת עמים למספר בני ישראל: (ט) כי חלק יהוה עמו יעקב חבל נחלתו: (י) ימצאהו בארץ מדבר ובתהו ילל ישמן יסבבנהו יבוננהו יצרנהו כאישון עינו: (יא) כנשר יעיר קנו על-גוזליו ירחף יפרש כנפיו יקחהו ישאהו על-אברתו: (יב) יהוה בדד ינחנו ואין עמו אל נכר: משנה (תמיד פ''ב)(א) ראוהו אחיו שירד והם רצים ובאים. מהרו וקדשו ידיהם ורגליהם מן הכיור. נטלו את המגרפות ואת הצנורות. ועלו לראש המזבח. האברים והפדרים שלא נתאכלו מבערב סונקין אותם לצדדי המזבח. ואם אין הצדדין מחזיקים אותם סודרין אותם בסובב על הכבש: (ב) החלו מעלין באפר על גבי התפוח ותפוח היה באמצע המזבח. פעמים שהיו עליו כשלש מאות כור וברגלים לא היו מדשנין אותו מפני שהוא נוי למזבח. מימיו לא נתעצל הכהן מלהוציא את הדשן: (ג) החלו מעלין בגזרין לסדר את המערכה. וכי כל העצים כשרים למערכה. הן. כל העצים כשרים למערכה. חוץ משל גפן ושל זית. אבל באלו היו רגילין. במרביות של תאנה ושל אגוז ושל עץ שמן: (ד) סדר את המערכה גדולה מזרחה. וחזיתה מזרחה וראשי הגזרין הפנימים היו נוגעים בתפוח. ורוח היה בין הגזרין שהיו מציתין את האליתא משם: (ה) בררו משם עצי תאנה יפים לסדר את המערכה השניה לקטרת מכנגד קרן מערבית דרומית. משוך מן הקרן כלפי צפון ארבע אמות. בעמד חמש סאין גחלים. ובשבת בעמד שמונת סאין גחלים ששם היו נותנין שני בזיכי לבונה של לחם הפנים. האברים והפדרים שלא נתאכלו מבערב מחזירין אותן למערכה. והציתו שתי המערכות באש וירדו ובאו להם ללשכת הגזית: זרעים. משנה (ברכות נ''ד)חיב אדם לברך על הרעה כשם שמברך על הטובה שנאמר ואהבת את יהוה אלהיך בכל לבבך ובכל נפשך ובכל מאדך. בכל לבבך בשני יצריך ביצר טוב וביצר הרע. ובכל נפשך אפילו הוא נוטל את נפשך. ובכל מאדך בכל ממונך. דבר אחר ובכל מאדך בכל מדה ומדה שהוא מודד לך הוי מודה לו: גמרא (שם ס''א)תנו רבנן פעם אחת גזרה מלכות יון הרשעה שלא יעסקו ישראל בתורה. בא פפוס בן יהודה ומצאו לרבי עקיבא שהיה מקהיל קהלות ברבים ועוסק בתורה. אמר לו. עקיבא אי אתה מתירא מפני אמה זו. אמר לו אמשול לך משל למה הדבר דומה לשועל שהיה מהלך על שפת הנהר וראה דגים שהיו רצים לכאן ולכאן. אמר להם מפני מה אתם רצים. אמרו לו. מפני הרשתות שמביאים עלינו בני אדם. אמר להם רצונכם שתעלו ליבשה ונדור אני ואתם כשם שדרו אבותי עם אבותיכם. אמרו לו אתה הוא שאומרים עליך פקח שבחיות לא פקח אתה אלא טפש אתה. ומה במקום חיותנו אנו מתיראין. במקום מיתתנו על אחת כמה וכמה. אף אנו בזמן שאנו עוסקין בתורה דכתיב בה כי הוא חייך וארך ימיך כך אנו מתיראין. כשאנו פוסקין מדברי תורה. על אחת כמה וכמה. לא היו ימים מועטים עד שתפשו לרבי עקיבא וחבשוהו בבית האסורים ותפשו לפפוס בן יהודה וחבשוהו אצלו. אמר לו. פפוס מי הביאך לכאן. אמר לו אשריך רבי עקיבא שנתפשת על דברי תורה ואוי לו לפפוס שנתפש על דברים בטלים. אמרו. בשעה שהוציאו לרבי עקיבא להריגה זמן קריאת שמע היה. והיו סורקין את בשרו במסרקות של ברזל והיה מקבל עליו על מלכות שמים באהבה. אמרו לו תלמידיו. רבינו עד כאן. אמר להם כל ימי הייתי מצטער על פסוק זה ובכל נפשך אפילו הוא נוטל את נפשך. אמרתי מתי יבא לידי ואקימנו. ועכשו שבא לידי לא אקימנו. היה מאריך באחד עד שיצתה נשמתו באחד. יצתה בת קול מן השמים ואמרה. אשריך רבי עקיבא שיצתה נשמתך באחד. אמרו מלאכי השרת לפני הקדוש ברוך הוא. רבונו של עולם זו תורה וזו שכרה. ממתים ידך יהוה ממתים מחלד. אמר להם חלקם בחיים. יצתה בת קול ואמרה אשריך רבי עקיבא שאתה מזמן לחיי העולם הבא: מועד. משנה (יומא מ''א)בא לו אצל פרו שניה וסומך שתי ידיו עליו ומתודה. וכך היה אומר. אנא השם. חטאתי עויתי פשעתי לפניך אני וביתי ובני אהרן עם קדושך. אנא בשם כפר נא לחטאים ולעונות ולפשעים שחטאתי ושעויתי ושפשעתי לפניך אני וביתי ובני אהרן עם קדושך ככתוב בתורת משה עבדך כי ביום הזה יכפר עליכם לטהר אתכם מכל חטאתיכם לפני יהוה תטהרו: והם עונים אחריו ברוך שם כבוד מלכותו לעולם ועד: גמרא (סוכה מ''ט)תנו רבנן בשלשה דברים גדולה גמילות חסדים יותר מן הצדקה. צדקה בממונו. וגמילות חסדים בין בגופו בין בממונו. צדקה לעניים. גמילות חסדים בין לעניים בין לעשירים. צדקה לחיים. גמילות חסדים בין לחיים בין למתים: נשים. משנה (קדושין ספ''א)כל העושה מצוה אחת מטיבין לו ומאריכין לו ימיו ונוחל את הארץ. וכל שאינו עושה מצוה אחת אין מטיבין לו ואין מאריכין לו ימיו ואינו נוחל את הארץ: כל שישנו במקרא ובמשנה ובדרך ארץ. לא במהרה הוא חוטא שנאמר והחוט המשלש לא במהרה ינתק. וכל שאינו לא במקרא ולא במשנה ולא בדרך ארץ אינו מן הישוב: גמרא (כתובות ה')תנא דבי רבי ישמעאל מפני מה אזן כלה קשה ואליה שלה רכה. מפני שאם ישמע אדם דבר שאינו הגון יכוף אליה לתוכה: תנו רבנן אל ישמיע אדם לאזניו דברים בטלים מפני שהאזן נכוית תחלה לאברים: נזיקין. משנה (סוף מסכת מכות)רבי שמעון בר רבי אומר הרי הוא אומר רק חזק לבלתי אכל הדם כי הדם הוא הנפש. ואומר לא תאכלנו למען ייטב לך ולבניך אחריך כי תעשה הישר בעיני יהוה. ומה אם הדם שנפשו של אדם קצה ממנו. הפורש ממנו מקבל שכר. גזל ועריות שנפשו של אדם מתאוה להם ומחמדתן. הפורש מהם על אחת כמה וכמה שיזכה לו ולדורותיו ולדורות דורותיו עד סוף כל הדורות: גמרא (בבא בתרא י')תניא רבי יהודה אומר גדולה צדקה שמקרבת את הגאלה. שנאמר כה אמר יהוה שמרו משפט ועשו צדקה כי קרובה ישועתי לבוא וצדקתי להגלות: הוא היה אומר עשרה דברים קשים נבראו בעולם. הר קשה ברזל מחתכו. ברזל קשה אש מפעפעו. אש קשה מים מכבים אותו. מים קשים עבים סובלין אותן. עבים קשים רוח מפזרתן. רוח קשה גוף סובלו. גוף קשה פחד שוברו. פחד קשה יין מפיגו. יין קשה שנה מפכחתו. ומיתה קשה מכלם. וצדקה מצלת מן המיתה שנאמר וצדקה תציל ממות: קדשים. משנה (מנחות ק''י)נאמר בעולת בהמה אשה ריח ניחוח ובעולת העוף אשה ריח ניחח. ובמנחה אשה ריח ניחח לומר לך אחד המרבה ואחד הממעיט ובלבד שיכון לבו לשמים: גמרא (שם)תניא אמר רבי שמעון בן עזאי בוא וראה מה כתיב בפרשת קרבנות. שלא נאמר בהן לא אל ולא אלהים אלא ליהוה שלא לתן פתחון פה לבעל הדין לחלוק: (שם) אמר רבי יצחק מאי דכתיב זאת תורת החטאת וזאת תורת האשם. כל העוסק בתורת חטאת כאלו הקריב חטאת. וכל העוסק בתורת אשם כאלו הקריב אשם: טהרות. משנה (אהלות סוף פ''א)האברים אין להם שיעור. אפילו פחות מכזית מן המת. ופחות מכזית מן הנבלה. ופחות מכעדשה מן השרץ מטמאין טמאתן: מאתים וארבעים ושמונה אברים באדם. שלשים בפסת הרגל. ששה בכל אצבע. עשרה בקרסול. שנים בשוק. חמשה בארכבה. אחד בירך. ושלשה בקטלית. ואחד עשר צלעות. שלשים בפסת היד. ששה בכל אצבע. שנים בקנה ושנים במרפק. אחד בזרוע. וארבעה בכתף. מאה ואחד מזה. ומאה ואחד מזה. ושמונה עשר חוליות שבשדרה. תשעה בראש. ושמונה בצואר. ששה במפתח של לב. וחמשה בנקביו. כל אחד ואחד מטמא במגע ובמשא ובאהל. אימתי בזמן שיש עליהם בשר כראוי. ואם אין עליהם בשר כראוי מטמאין במגע ובמשא ואינם מטמאין באהל: גמרא (נדה מ''ה)ריש לקיש משום רבי שמעון בן מנסיא אומר כתיב ויבן יהוה אלהים את הצלע אשר לקח מן האדם לאשה ויביאה אל האדם מלמד שקלעה הקדוש ברוך הוא לחוה והביאה אצל אדם הראשון שכן בכרכי הים קורין לקלעתא בניתא: ואח''כ אומרים עשרת הדברות ופרשת העקידה וכו' כמ''ש ביום ראשון עד הבקשה: בקשה ליום שניוכשאין אומרים תחנון אין לאמרה: יהי רצון מלפניך יהוה אלהי ואלהי אבותי שתכפר לי על כל פשעי ותמחל לי על כל עונותי. כי רבו משובותי. לך חטאתי עויתי ופשעתי צררתי קשיתי ערף. סרתי ממצותיך וממשפטיך הטובים ולא שוה לי. אנא יהוה אלהי ואלהי אבותי קבלני בתשובה שלמה לפניך ועשה למענך אם לא למעני. ורצה תשובתי ונקני משגיאות ומנסתרות ואהיה מן השבים אליך בכל לב אשר לחטאתם לא תזכר עוד: ויהי רצון מלפניך יהוה אלהי ואלהי אבותי שתצילני מיצר הרע ומכל צרה וצוקה: ותכונן מעשה ידי ותרפא את מכותי ואת מכאובי ולא ישמע בכי וזעקה בביתי ולא שוד ושבר בגבולי. ואהיה מן יראיך ומעושי רצונך. ותשכילני שכל טוב מלפניך למען אשכיל בכל אשר אעשה ובכל אשר אפנה שם עד היום אשר תאספני אליך ותוציאני משלום אל שלום. ואמצא חן וחסד בעיניך ובעיני כל רואי: אדני שמעה אדני סלחה אדני הקשיבה ועשה אל תאחר למענך אלהי כי שמך נקרא על עירך ועל עמך: אדני שמעה בקולי תהיינה אזניך קשבות לקול תחנוני: ושמע תפלתי כי אתה שומע תפלת כל פה: ברוך אתה שומע תפלה: בקשה אחרת מעין יצירת היום על דרך הקבלה: יהי רצון מלפניך יהוה אלהי ואלהי אבותי אדון הכל ושליט בעולמך. והבדלת לכסאך המים העליונים ביום זה. כן ברחמיך הרבים תבדילנו ואת כל עמך בית ישראל מכל חטא ועון ואשמה ולכל חברתנו. ותבדילנו מן התועים ותתן לנו מהלכים בין העומדים לפניך ותצילנו מדינה של גיהנם. וברחמיך הרבים תצילנו ואת כל עמך ישראל משטיפת מים. והולכי ימים ועוברי נהרות תצילם מנחשול של ים ומשבלת מים. כמו שכתוב כי תעבר במים אתך אני ובנהרות לא ישטפוך כי תלך במו אש לא תכוה ולהבה לא תבער בך: ותצילנו ואת כל עמך בית ישראל מסער הים ומנזק היבשה ואנחנו וכל עמך ישראל בכלל הרחמים. כי אתה שומע תפלת כל פה. ברוך אתה שומע תפלה: מעמד ליום שלישיתורה (בראשית א)(ט) ויאמר אלהים יקוו המים מתחת השמים אל-מקום אחד ותראה היבשה ויהי-כן: (י) ויקרא אלהים | ליבשה ארץ ולמקוה המים קרא ימים וירא אלהים כי-טוב: (יא) ויאמר אלהים תדשא הארץ דשא עשב מזריע זרע עץ פרי עשה פרי למינו אשר זרעו-בו על-הארץ ויהי-כן: (יב) ותוצא הארץ דשא עשב מזריע זרע למינהו ועץ עשה-פרי אשר זרעו-בו למינהו וירא אלהים כי-טוב: (יג) ויהי-ערב ויהי-בקר יום שלישי: פ נביאים (יואל ב)(יח) ויקנא יהוה לארצו ויחמל על-עמו: (יט) ויען יהוה ויאמר לעמו הנני שלח לכם את-הדגן והתירוש והיצהר ושבעתם אתו ולא-אתן אתכם עוד חרפה בגוים: (כ) ואת-הצפוני ארחיק מעליכם והדחתיו אל-ארץ ציה ושממה את-פניו אל-הים הקדמני וספו אל-הים האחרון ועלה באשו ותעל צחנתו כי הגדיל לעשות: (כא) אל-תיראי אדמה גילי ושמחי כי-הגדיל יהוה לעשות: (כב) אל-תיראו בהמות שדי כי דשאו נאות מדבר כי-עץ נשא פריו תאנה וגפן נתנו חילם: (כג) ובני ציון גילו ושמחו ביהוה אלהיכם כי-נתן לכם את-המורה לצדקה ויורד לכם גשם מורה ומלקוש בראשון: (כד) ומלאו הגרנות בר והשיקו היקבים תירוש ויצהר: (כה) ושלמתי לכם את-השנים אשר אכל הארבה הילק והחסיל והגזם חילי הגדול אשר שלחתי בכם: (כו) ואכלתם אכול ושבוע והללתם את-שם יהוה אלהיכם אשר-עשה עמכם להפליא ולא-יבשו עמי לעולם: (כז) וידעתם כי בקרב ישראל אני ואני יהוה אלהיכם ואין עוד ולא-יבשו עמי לעולם: כתובים (תהלים פב)פב (א) מזמור לאסף אלהים נצב בעדת-אל בקרב אלהים ישפט: (ב) עד-מתי תשפטו-עול ופני רשעים תשאו-סלה: (ג) שפטו-דל ויתום עני ורש הצדיקו: (ד) פלטו-דל ואביון מיד רשעים הצילו: (ה) לא ידעו | ולא יבינו בחשכה יתהלכו ימוטו כל-מוסדי ארץ: (ו) אני-אמרתי אלהים אתם ובני עליון כלכם: (ז) אכן כאדם תמותון וכאחד השרים תפלו: (ח) קומה אלהים שפטה הארץ כי-אתה תנחל בכל-הגוים: תורה (דברים לב)(יג) ירכבהו על- במתי ארץ ויאכל תנובת שדי וינקהו דבש מסלע ושמן מחלמיש צור: (יד) חמאת בקר וחלב צאן עם-חלב כרים ואילים בני-בשן ועתודים עם-חלב כליות חטה ודם-ענב תשתה-חמר: (טו) וישמן ישרון ויבעט שמנת עבית כשית ויטש אלוה עשהו וינבל צור ישעתו: (טז) יקנאהו בזרים בתועבת יכעיסהו: (יז) יזבחו לשדים לא אלה אלהים לא ידעום חדשים מקרב באו לא שערום אבתיכם: (יח) צור ילדך תשי ותשכח אל מחללך: משנה (תמיד פ''ג)(א) אמר להם הממונה. באו והפיסו מי שוחט. מי זורק. מי מדשן מזבח הפנימי. מי מדשן את המנורה. מי מעלה אברים לכבש. הראש והרגל. שתי הידים. העקץ והרגל. החזה והגרה. ושתי הדפנות. הקרבים והסלת. וחבתין. והיין. הפיסו. זכה מי שזכה. (ב) אמר להם הממונה צאו וראו אם הגיע זמן השחיטה. אם הגיע. הרואה אומר ברקאי. מתיא בן שמואל אומר. האיר פני כל המזרח עד שהוא בחברון. והוא אומר הן: (ג) אמר להם. צאו והביאו לי טלה מלשכת הטלאים. והרי לשכת הטלאים היתה במקצוע צפונית מערבית. וארבע לשכות היו שם. אחת לשכת הטלאים. ואחת לשכת החותמות. ואחת לשכת בית המוקד. ואחת לשכה שהיו עושין בה לחם הפנים: (ד) נכנסו ללשכת הכלים. והוציאו משם תשעים ושלשה כלי כסף וכלי זהב. השקו את התמיד בכוס של זהב. אף על פי שהוא מבקר מבערב מבקרין אותו לאור האבוקות: (ה) מי שזכה בתמיד משכו והולך לבית המטבחים. ומי שזכה באברים הולכין אחריו. בית המטבחים היה לצפונו של מזבח ועליו שמונה עמודי ננסין ורבעים של ארז על גביהן. ואונקלאות של ברזל היו קבועים בהם. ושלשה סדרים היו לכל אחד ואחד שבהן תולין. ומפשיטין על שלחנות של שיש שבין העמודים: (ו) מי שזכה בדשון מזבח הפנימי ובדשון המנורה היו מקדימין וארבעה כלים בידם. הטני. והכוז. ושני מפתחות. הטני דומה לתרקב גדול של זהב מחזיק קבים וחצי. והכוז דומה לקתון גדול של זהב. ושני מפתחות היו. אחד שהוא יורד באמת השחי ואחד שהוא פותח כיון: (ז) בא לו לפשפש הצפוני ושני פשפשין היו לו לשער הגדול אחד בצפון ואחד בדרום. שבדרום לא נכנס בו אדם מעולם. ועליו הוא מפרש על ידי יחזקאל שנאמר ויאמר אלי יהוה השער הזה סגור יהיה לא יפתח ואיש לא יבא בו כי יהוה אלהי ישראל בא בו והיה סגור. נטל את המפתח ופתח את הפשפש. נכנס לתא ומהתא להיכל עד שהוא מגיע לשער הגדול. הגיע לשער הגדול העביר את הנגר ואת הפותחות ופתחו. לא היה שוחט השוחט עד שהוא שומע קול שער הגדול שנפתח: (ח) מיריחו היו שומעין קול שער הגדול שנפתח. מיריחו היו שומעין קול המגרפה. מיריחו היו שומעין קול השיר. מיריחו היו שומעין קול בן ארזא שהוא מקיש בצלצל. מיריחו היו שומעין קול החליל. מיריחו היו שומעין קול גביני כרוז. מיריחו היו שומעין קול העץ שעשה בן קטין מוכני לכיור. מיריחו היו שומעין קול השופר. ויש אומרים אף קולו של כהן גדול ביום הכפורים בשעה שהוא מזכיר את השם. מיריחו היו מריחין ריח פטום הקטרת. אמר רבי אלעזר בן דגלאי עזים היו לבית אבא בערי מכור והיו מתעטשות מריח פטום הקטרת. (ט) מי שזכה בדשון מזבח הפנימי נכנס ונטל את הטני והניחו לפניו והיה חופן ונותן לתוכו. ובאחרונה כבד את השאר לתוכו והניחו ויצא: (י) מי שזכה בדשון המנורה נכנס ומצא שתי נרות מזרחיות [מערביות] דולקות. מדשן את השאר ומניח את אלו דולקין במקומן. מצאן שכבו. מדשנן ומדליקן מן הדולקין. ואחר כך מדשן את השאר. ואבן היתה לפני המנורה ובה שלש מעלות. שעליה הכהן עומד ומטיב את הנרות. ומניח את הכוז על מעלה שניה ויצא: זרעים. משנה (ברכות נ''ד)כל חותמי ברכות שהיו במקדש היו אומרים עד העולם. משקלקלו המינין ואמרו אין עולם אלא אחד התקינו שיהיו אומרים מן העולם ועד העולם. והתקינו שיהא אדם שואל את שלום חברו בשם. שנאמר והנה בעז בא מבית לחם ויאמר לקוצרים יהוה עמכם ויאמרו לו יברכך יהוה. ואומר יהוה עמך גבור החיל. ואומר ואל תבוז כי זקנה אמך. ואומר עת לעשות ליהוה הפרו תורתך. רבי נתן אומר הפרו תורתך משום עת לעשות ליהוה: גמרא (שם סג)תניא הלל הזקן אומר. בשעת המכניסין פזר. בשעת המפזרין כנס. אם ראית דור שהתורה חביבה עליו. פזר. שנאמר יש מפזר ונוסף עוד. ואם ראית דור שאין התורה חביבה עליו. כנס. שנאמר עת לעשות ליהוה הפרו תורתך: מועד. משנה (יומא פרק שני שעירים)בא לו אצל שעיר המשתלח וסמך שתי ידיו עליו ומתודה. וכך היה אומר אנא בשם חטאו עוו פשעו לפניך עמך בית ישראל. אנא בשם כפר נא לחטאים ולעונות ולפשעים שחטאו ושעוו ושפשעו לפניך עמך בית ישראל. ככתוב בתורת משה עבדך כי ביום הזה יכפר עליכם לטהר אתכם מכל חטאתיכם לפני יהוה תטהרו: והכהנים והעם העומדים בעזרה כשהיו שומעין השם המפרש שהוא יוצא מפי כהן גדול היו כורעים ומשתחוים ונופלים על פניהם ואומרים ברוך שם כבוד מלכותו לעולם ועד: גמרא (סוף מגילה)תנו רבנן משה תקן להם לישראל שיהיו שואלין ודורשין בענינו של יום. הלכות פסח בפסח הלכות עצרת בעצרת הלכות חג בחג: נשים. משנה (יבמות סוף פרק ו')האיש מצוה על פריה ורביה אבל לא האשה. רבי יוחנן בן ברוקא אומר על שניהם הוא אומר ויברך אתם אלהים ויאמר להם אלהים פרו ורבו: גמרא (שם ס''ג)תנו רבנן. ובנחה יאמר שובה יהוה רבבות אלפי ישראל. מלמד שאין השכינה שורה על פחות משני אלפים ושתי רבבות מישראל. הרי שהיו ישראל שני אלפים ושתי רבבות חסר אחד וזה לא עסק בפריה ורביה לא נמצא שזה גורם לשכינה שתסתלק מישראל. אבא חנן אומר משום רבי אליעזר חיב מיתה שנאמר ובנים לא היו להם. הא אם היו להם בנים לא מתו. אחרים אומרים גורם לשכינה שתסתלק מישראל שנאמר להיות לך לאלהים ולזרעך אחריך. בזמן שזרעך אחריך שכינה שורה עליכם. אין זרעך אחריך. על מי שורה על העצים ועל האבנים: נזיקין. משנה (סוף מכות)רבי חנניא בן עקשיא אומר רצה הקדוש ברוך הוא לזכות את ישראל לפיכך הרבה להם תורה ומצות שנאמר יהוה חפץ למען צדקו יגדיל תורה ויאדיר: גמרא (בתרא דף י''א)תניא אמרו עליו על בנימין הצדיק שהיה ממנה על קפה של צדקה. פעם אחת באה אשה אחת לפניו בשני בצרת אמרה לו רבי פרנסני. אמר לה העבודה שאין בקפה של צדקה כלום. אמרה לו רבי אם אין אתה מפרנסני הרי אשה ושבעה בניה מתים. עמד ופרנסה משלו. לימים חלה בנימין הצדיק ונטה למות. אמרו מלאכי השרת לפני הקדוש ברוך הוא. רבונו של עולם. אתה אמרת כל המקים נפש אחת מישראל כאלו קים עולם מלא. ובנימין הצדיק שהחיה אשה ושבעה בניה ימות בשנים מועטות הללו. מיד קרעו לו גזר דינו. תנא הוסיפו לו עשרים ושתים שנה על שנותיו: קדשים. משנה (סוף קנים)רבי שמעון בן עקשיא אומר זקני עם הארץ כל זמן שהם מזקינים דעתן מטרפת עליהן שנאמר מסיר שפה לנאמנים וטעם זקנים יקח. אבל זקני תורה אינם כן. אלא כל זמן שהם מזקינים דעתן מתישבת עליהן. שנאמר בישישים חכמה וארך ימים תבונה: גמרא (חולין דפ''ט)אמר רבי אלעזר אין העולם מתקים אלא בשביל מי שבולם את עצמו בשעת מריבה שנאמר תלה ארץ על בלימה: טהרות. משנה (נגעים פ''ב)כל הנגעים אדם רואה חוץ מנגעי עצמו. רבי מאיר אומר אף לא נגעי קרוביו: כל הנדרים אדם מתיר חוץ מנדרי עצמו. רבי יהודה אומר אף לא נדרי אשתו שבינה לבין אחרים: כל הבכורות אדם רואה חוץ מבכורות עצמו: גמרא (נדה דף ל''א)תנו רבנן שלשה חדשים הראשונים הולד דר במדור התחתון. אמצעים הולד דר במדור האמצעי. אחרונים הולד דר במדור העליון. וכיון שהגיע זמנו לצאת מתהפך ויורד. וזהו חבלי אשה: ואח''כ אומרים עשרת הדברות ופרשת העקידה וכו' כמ''ש ביום ראשון עד הבקשה: בקשה ליום שלישיוכשאין אומרים תחנון אין לאומרה: יהי רצון מלפניך יהוה אלהי ואלהי אבותי לטהר רעיוני ולכונן מענה לשוני ולטהר מחשבות לבבי והיה עם פי בעת הטיפי ועם לבי בעת מחשבי. ועם ידי בעת מעבדי. ועם רגלי בעת שבילי. ואל אומר לפניך דבר שאינו הגון ושלא כרצונך וגעור בשטן לבל ישלט בי ועזרני על דבר כבוד שמך ואל יבהלוני חלומות רעים ואל ישלט בי יצר הרע: רבון העולמים גלוי וידוע לפניך שרצוני לעשות רצונך אלא ששאר שבעסה מעכב. יהי רצון מלפניך יהוה אלהי ואלהי אבותי שתשמיד ותכניע יצר הרע ממני. והרחיקהו ממאתים וארבעים ושמונה אברי ואל יבטלני מדרכיך הטובים ותן בלבי יצר טוב לשמור חקיך ולעשות רצונך ולעבדך בלבב שלם וקבל תפלתי ככתוב שמעה תפלתי יהוה ושועתי האזינה אל דמעתי אל תחרש כי גר אנכי עמך תושב ככל אבותי: ואני תפלתי לך יהוה עת רצון אלהים ברב חסדך ענני באמת ישעך: ושמע תפלתי כי אתה שומע תפלת כל פה. ברוך אתה שומע תפלה: בקשה אחרת מעין יצירת היום על דרך הקבלה: יהי רצון מלפניך יהוה אלהינו ואלהי אבותינו מלך רחמן עורך שלחן לבריותיו גלית ארץ ביום זה ומלאת פני תבל תנובה לתת חיים לעם עליה ומזון להולכים בה שתמציא ברחמיך הרבים מזונותינו לנו ולכל עמך בית ישראל ותזמין פרנסתנו שלמה ועל דרך כבוד כדי שנוכל לעבדך בלבב שלם ואל יעכב עלינו שום חטא ועון ואשמה לפרנסתנו והצל כל הולכי דרכים ומדברות מעמך ישראל. מחיות רעות ומכל פגעים רעים ומכל שטן ומכף כל אויב ואורב על הדרך ככתוב כי מלאכיו יצוה לך לשמרך בכל דרכיך: על כפים ישאונך פן תגוף באבן רגלך: ואנחנו וכל עמך בית ישראל בכלל הרחמים. כי אתה שומע תפלת כל פה. ברוך אתה שומע תפלה: מעמד ליום רביעיתורה (בראשית א)(יד) ויאמר אלהים יהי מארת ברקיע השמים להבדיל בין היום ובין הלילה והיו לאתת ולמועדים ולימים ושנים: (טו) והיו למאורת ברקיע השמים להאיר על-הארץ ויהי-כן: (טז) ויעש אלהים את-שני המארת הגדלים את-המאור הגדל לממשלת היום ואת-המאור הקטן לממשלת הלילה ואת הכוכבים: (יז) ויתן אתם אלהים ברקיע השמים להאיר על-הארץ: (יח) ולמשל ביום ובלילה ולהבדיל בין האור ובין החשך וירא אלהים כי-טוב: (יט) ויהי-ערב ויהי-בקר יום רביעי: פ נביאים (ירמיה לא)(לד) כה | אמר יהוה נתן שמש לאור יומם חקת ירח וכוכבים לאור לילה רגע הים ויהמו גליו יהוה צבאות שמו: (לה) אם-ימשו החקים האלה מלפני נאם-יהוה גם זרע ישראל ישבתו מהיות גוי לפני כל-הימים: (לו) כה | אמר יהוה אם-ימדו שמים מלמעלה ויחקרו מוסדי-ארץ למטה גם-אני אמאס בכל-זרע ישראל על-כל-אשר עשו נאם-יהוה: (לז) הנה ימים באים נאם-יהוה ונבנתה העיר ליהוה ממגדל חננאל שער הפנה: (לח) ויצא עוד קו המדה נגדו על גבעת גרב ונסב געתה: (לט) וכל-העמק הפגרים | והדשן וכל- השדמות עד-נחל קדרון עד-פנת שער הסוסים מזרחה קדש ליהוה לא-ינתש ולא-יהרס עוד לעולם: כתובים (תהלים צד)צד (א) אל-נקמות יהוה אל נקמות הופיע: (ב) הנשא שפט הארץ השב גמול על-גאים: (ג) עד-מתי רשעים | יהוה עד-מתי רשעים יעלזו: (ד) יביעו ידברו עתק יתאמרו כל-פעלי און: (ה) עמך יהוה ידכאו ונחלתך יענו: (ו) אלמנה וגר יהרגו ויתומים ירצחו: (ז) ויאמרו לא יראה-יה ולא-יבין אלהי יעקב: (ח) בינו בערים בעם וכסילים מתי תשכילו: (ט) הנטע אזן הלא ישמע אם-יצר עין הלא יביט: (י) היסר גוים הלא יוכיח המלמד אדם דעת: (יא) יהוה ידע מחשבות אדם כי-המה הבל: (יב) אשרי | הגבר אשר-תיסרנו יה ומתורתך תלמדנו: (יג) להשקיט לו מימי רע עד יכרה לרשע שחת: (יד) כי | לא-יטש יהוה עמו ונחלתו לא יעזב: (טו) כי-עד-צדק ישוב משפט ואחריו כל-ישרי-לב: (טז) מי-יקום לי עם-מרעים מי-יתיצב לי עם-פעלי און: (יז) לולי יהוה עזרתה לי כמעט | שכנה דומה נפשי: (יח) אם-אמרתי מטה רגלי חסדך יהוה יסעדני: (יט) ברב שרעפי בקרבי תנחומיך ישעשעו נפשי: (כ) היחברך כסא הוות יצר עמל עלי-חק: (כא) יגודו על-נפש צדיק ודם נקי ירשיעו: (כב) ויהי יהוה לי למשגב ואלהי לצור מחסי: (כג) וישב עליהם | את-אונם וברעתם יצמיתם יצמיתם יהוה אלהינו: תורה (דברים לב)(יט) וירא יהוה וינאץ מכעס בניו ובנתיו: (כ) ויאמר אסתירה פני מהם אראה מה אחריתם כי דור תהפכת המה בנים לא-אמן בם: (כא) הם קנאוני בלא-אל כעסוני בהבליהם ואני אקניאם בלא-עם בגוי נבל אכעיסם: (כב) כי-אש קדחה באפי ותיקד עד-שאול תחתית ותאכל ארץ ויבלה ותלהט מוסדי הרים: (כג) אספה עלימו רעות חצי אכלה-בם: (כד) מזי רעב ולחמי רשף וקטב מרירי ושן-בהמות אשלח-בם עם-חמת זחלי עפר: (כה) מחוץ תשכל-חרב ומחדרים אימה גם-בחור גם-בתולה יונק עם-איש שיבה: (כו) אמרתי אפאיהם אשביתה מאנוש זכרם: משנה (מס' תמיד פ''ד)(א) לא היו כופתין את הטלה אלא היו מעקדין אותו. מי שזכו באברים אוחזין בו. וכך היתה עקדתו. ראשו לדרום ופניו למערב. והשוחט עומד במזרח ופניו למערב. של שחר היה נשחט על קרן צפונית מערבית על טבעת שניה. של בין הערבים היה נשחט על קרן מזרחית צפונית על טבעת שניה: שחט השוחט וקבל המקבל. בא לו לקרן מזרחית צפונית ונתן מזרחה צפונה. מערבית דרומית ונתן מערבה דרומה. שירי הדם היה שופך על יסוד דרומית. (ב) לא היה שובר בו את הרגל אלא נוקבו מתוך ארכבו ותולה בו. היה מפשיט ויורד עד שהוא מגיע לחזה. הגיע לחזה חתך את הראש ונתנו למי שזכה בו. חתך את הכרעים ונתנם למי שזכה בהם. מרק את ההפשט. קרע את הלב והוציא את דמו. חתך את הידים ונתנם למי שזכה בהם. עלה לרגל הימנית חתכה ונתנה למי שזכה בה. ושתי ביצים עמה. קרעו ונמצא כלו גלוי לפניו. נטל את הפדר ונתנו על בית שחיטת הראש מלמעלה. נטל את הקרבים ונתנם למי שזכה בהן להדיחן. והכרס מדיחין אותה בבית המדיחין כל צרכה. והקרבים מדיחין אותן שלש פעמים במיעוטן על שלחנות של שיש שבין העמודים: (ג) נטל את הסכין והפריש את הריאה מן הכבד ואצבע הכבד מן הכבד ולא היה מזיזה ממקומה. נקב את החזה ונתנו למי שזכה בו. עלה לדופן הימנית היה חותך ויורד עד השדרה. ולא היה נוגע בשדרה עד שהוא מגיע לבין שתי הצלעות רכות. חתכה ונתנה למי שזכה בה. והכבד תלוי בה. בא לו לגרה. והניח בה שתי צלעות מכאן ושתי צלעות מכאן. חתכה ונתנה למי שזכה בה. והקנה והלב והריאה תלוין בה. בא לו לדופן השמאלית והניח בה שתי צלעות רכות מלמעלן ושתי צלעות רכות מלמטן וכך היה מניח בחברתה. נמצא מניח בשתיהן שתים שתים מלמעלן ושתים שתים מלמטן. חתכה ונתנה למי שזכה בה והשדרה עמה. והטחול תלוי בה. והיא היתה גדולה. אלא של ימין קורין גדולה מפני שהכבד תלוי בה. בא לו לעקץ חתכו ונתנו למי שזכה בו. והאליה ואצבע הכבד ושתי הכליות עמו. נטל את רגל השמאלית ונתנה למי שזכה בה. נמצאו כלם עומדים בשורה והאברים בידם. הראשון בראש וברגל. הראש בימינו וחוטמו כלפי זרועו. וקרניו בין אצבעותיו ובית שחיטתו מלמעלן. והפדר נתון עליה. הרגל של ימין בשמאלו ובית עורו לחוץ. השני בשתי ידים. של ימין בימינו ושל שמאל בשמאלו ובית עורן לחוץ. השלישי בעקץ וברגל. העקץ בימינו והאליה מדלדלת בין שתי אצבעותיו ואצבע הכבד ושתי הכליות עמו. והרגל של שמאל בשמאלו ובית עורו לחוץ. הרביעי בחזה ובגרה. החזה בימינו והגרה בשמאלו וצלעותיו בין שתי אצבעותיו. החמישי בשתי דפנות. של ימין בימינו ושל שמאל בשמאלו ובית עורן לחוץ. הששי בקרבים הנתונים בבזך. וכרעים על גביהם מלמעלה. השביעי בסלת. השמיני בחבתין. התשיעי ביין. הלכו ונתנום מחצי כבש ולמטה במערבו. ומלחום וירדו ובאו להם ללשכת הגזית לקרות את שמע: זרעים. משנה (פאה סוף פרק ח')מי שיש לו חמישים זוז והוא נושא ונותן בהם הרי זה לא יטול. וכל מי שאינו צריך לטול ונוטל אינו מת מהזקנה עד שיצטרך לבריות. וכל מי שהוא צריך לטול ואינו נוטל. אינו נפטר מהעולם עד שיפרנס לאחרים משלו. ועליו הכתוב אומר ברוך הגבר אשר יבטח ביהוה והיה יהוה מבטחו: גמרא (ברכות דף כ''ח)תנו רבנן כשחלה רבי אליעזר נכנסו תלמידיו לבקרו. אמרו לו תלמידיו. רבינו. למדנו אורחות חיים ונזכה לחיי העולם הבא. אמר להם הזהרו בכבוד חבריכם. ומנעו בניכם מן ההגיון. והושיבום בין ברכי תלמידי חכמים. וכשאתם מתפללים. דעו לפני מי אתם עומדים. ובשביל כך תזכו לחיי העולם הבא: וכשחלה רבן יוחנן בן זכאי נכנסו תלמידיו לבקרו. כיון שראה אותם התחיל לבכות. אמרו לו תלמידיו. רבינו נר ישראל פטיש החזק עמוד הימני מפני מה אתה בוכה. אמר להם אלו היו מוליכין אותי לפני שר בשר ודם. שהיום כאן ומחר בקבר. ואם יכעוס עלי. אין כעסו כעס עולם. ואם יאסרני. אין אסורו אסור עולם. ואם ממיתני אין מיתתו מיתת עולם. ואני יכול לשחדו בממון ולפיסו בדברים. ואף על פי כן הייתי בוכה. קל וחמר עכשו שמוליכין אותי לפני מלך מלכי המלכים הקדוש ברוך הוא שהוא חי וקים לעולם ולעולמי עולמים. ואם יכעוס עלי כעסו כעס עולם. ואם יאסרני אסורו אסור עולם. ואם ממיתני מיתתו מיתת עולם. ואיני יכול לשחדו בממון ולפיסו בדברים. ולא עוד אלא שיש לפני שני דרכים. אחד לגיהנם. ואחד לגן עדן. ואיני יודע באיזה דרך מוליכין אותי. ולא אבכה. אמרו לו. רבינו ברכנו. אמר להם יהי רצון שיהא מורא שמים עליכם כמורא בשר ודם. אמרו לו תלמידיו עד כאן ותו לא. אמר להם ולואי. תדעו כשאדם עובר עברה אומר שלא יראני שום אדם: מועד. משנה (יומא סוף פ' יוה''כ)האומר אחטא ואשוב אחטא ואשוב אין מספיקין בידו לעשות תשובה. אחטא ויום הכפורים מכפר. אין יום הכפורים מכפר: עברות שבין אדם למקום. יום הכפורים מכפר. עברות שבין אדם לחברו. אין יום הכפורים מכפר. עד שירצה את חברו: את זו דרש רבי אלעזר בן עזריה לפני יהוה תטהרו. עברות שבין אדם למקום. יום הכפורים מכפר ושבין אדם לחברו אין יום הכפורים מכפר עד שירצה את חברו: גמרא (מגילה דף כ''ח)תניא שאל רבי עקיבא את רבי נחוניא הגדול במה הארכת ימים. אתו גוזאי וקא מחו ליה. סליק יתיב ארישא דדיקלא. אמר לו. רבי אם נאמר כבש. למה נאמר אחד. אמר להם צורבא מרבנן הוא שבקוהו. אמר לו אחד מיחד שבעדרו. אמר לו מימי לא קבלתי מתנות. ולא עמדתי על מדותי. ותרן בממוני הייתי: לא קבלתי מתנות. כי הא דרבי אלעזר כי הוו משדרי ליה מתנות מבי נשיאה. לא הוה שקיל. כי הוו מזמני ליה לא הוה אזיל. אמר להו לא ניחא לכו דאחיה. דכתיב ושונא מתנת יחיה: רבי זירא כי הוו משדרי ליה מתנות מבי נשיאה לא הוה שקיל. כי הוו מזמני ליה אזיל. אמר אתיקורי דמתיקרו בי: ולא עמדתי על מדותי. דאמר רבא כל המעביר על מדותיו מעבירין ממנו כל פשעיו. שנאמר נשא עון ועבר על פשע. למי נושא עון. למי שעובר על פשע: ותרן בממוני הייתי. דאמר מר איוב ותרן בממוניה היה. שהיה מניח פרוטה לחנוני מממוניה: נשים. משנה (כתובות דף ק''י)הכל מעלין לארץ ישראל. ואין הכל מוציאין: גמרא (שם)תנו רבנן לעולם ידור אדם בארץ ישראל ואפילו בעיר שרבה גוים. ואל ידור בחוצה לארץ ואפילו בעיר שרבה ישראל. שכל הדר בארץ ישראל דומה כמי שיש לו אלוה. וכל הדר בחוצה לארץ דומה כמי שאין לו אלוה. שנאמר לתת לכם את ארץ כנען להיות לכם לאלהים. וכי כל שאינו דר בארץ ישראל אין לו אלוה. אלא לומר לך. כל הדר בחוצה לארץ כאלו עובד עבודת כוכבים. וכן בדוד הוא אומר ועתה ישמע נא אדוני המלך את דברי עבדו אם יהוה הסיתך בי ירח מנחה ואם בני האדם ארורים הם לפני יהוה כי גרשוני היום מהסתפח בנחלת יהוה לאמר לך עבד אלהים אחרים. וכי מי אמר לו לדוד לך עבד אלהים אחרים. אלא לומר לך כל הדר בחוצה לארץ כאלו עובד עבודת כוכבים:שם אמר רבי אלעזר כל הדר בארץ ישראל שרוי בלא עון. שנאמר ובל יאמר שכן חליתי העם הישב בה נשא עון: נזיקין. משנה (עדיות פרק ה')אמר רבי יהושע מקבל אני מרבן יוחנן בן זכאי ששמע מרבו ורבו מרבו הלכה למשה מסיני. שאין אליהו בא לטמא ולטהר לרחק ולקרב אלא לרחק את המקרבים בזרוע. ולקרב את המרחקים בזרוע. משפחת בית צרפה היתה בעבר הירדן. ורחקה בן ציון בזרוע. ועוד אחרת היתה שם. וקרבה בן ציון בזרוע. כגון אלו אליהו בא לטמא ולטהר לרחק ולקרב. רבי יהודה אומר לקרב אבל לא לרחק. רבי שמעון אומר להשוות את המחלקת. וחכמים אומרים לרחק ולא לקרב אלא לעשות שלום בעולם. שנאמר הנה אנכי שלח לכם את אליה הנביא לפני בוא יום יהוה הגדול והנורא. והשיב לב אבות על בנים ולב בנים על אבותם: עוקצין פרק ג' אמר רבי שמעון בן חלפתא לא מצא הקדוש ברוך הוא כלי מחזיק ברכה לישראל אלא השלום שנאמר יהוה עז לעמו יתן יהוה יברך את עמו בשלום: קדשים. משנה (תמיד פרק ז')באו ועמדו אצל בן ארזא אחד מימינו ואחד משמאלו. שחה לנסך והניף הסגן בסודרים. והקיש בן ארזא בצלצל. ודברו הלוים בשיר. הגיעו לפרק תקעו והשתחוו העם. על כל פרק תקיעה ועל כל תקיעה השתחויה. זהו סדר התמיד לעבודת בית אלהינו. יהי רצון שיבנה במהרה בימינו אמן: גמרא (מנחות דף כ''ג)תנו רבנן חביבין ישראל שסבבן הקדוש ברוך הוא במצות. תפלין בראשיהן. ותפלין בזרועותיהן. וציצת בבגדיהן. ומזוזה בפתחיהן. ועליהן אמר דוד שבע ביום הללתיך על משפטי צדקך. ובשעה שנכנס דוד לבית המרחץ וראה את עצמו עומד ערום. היה אומר אוי לי שאני עומד ערום בלא מצוה. וכיון שנזכר במילה שבבשרו. נתישבה דעתו. לאחר שיצא אמר עליה שירה. שנאמר למנצח על השמינית מזמור לדוד. על מילה שנתנה בשמיני: רבי אליעזר בן יעקב אומר. כל מי שיש לו תפלין בראשו ותפלין בזרועו וציצת בבגדו ומזוזה בפתחו. הכל בחזוק שלא יחטא. שנאמר והחוט המשלש לא במהרה ינתק. ואומר חנה מלאך יהוה סביב ליראיו ויחלצם: טהרות. משנה (פרה פרק ג')לא מצאו משבע. עושים משש מחמש מארבע משלש משתים ומאחת. מי עשאן. הראשונה עשה משה. והשניה עשה עזרא. וחמש מעזרא ואילך. דברי רבי מאיר וחכמים אומרים שבע מעזרא ואילך. ומי עשאן. שמעון הצדיק ויוחנן כהן גדול עשו שתים שתים. אליועני בן הקוף וחנמאל המצרי וישמעאל בן פאבי עשו אחת אחת: גמרא (נדה דף לא)דרש רבי יוסי הגלילי. מאי דכתיב אודך על כי נוראות נפליתי נפלאים מעשיך ונפשי ידעת מאד. בוא וראה שלא כמדת הקדוש ברוך הוא מדת בשר ודם. מדת בשר ודם אדם נותן זרעונים בערוגה כל אחד ואחד עולה במינו. ואלו הקדוש ברוך הוא צר את העבר במעי אשה. וכלן עולין למין אחד: דבר אחר צבע נותן סמנין ליורה. וכלן עולין לצבע אחד. ואלו הקדוש ברוך הוא צר את העבר במעי אשה כל אחד ואחד עולה למינו: ואח''כ אומרים עשרת הדברות ופרשת העקידה וכו' כמ''ש ביום ראשון עד הבקשה: בקשה ליום רביעיוכשאין אומרים תחנון אין לאומרה: יהי רצון מלפניך יהוה אלהי ואלהי אבותי שתשים חלקי עם יושבי בית המדרש ולא תשים חלקי מיושבי קרנות. ותצילני כל ימי מלכת בעצת רשעים ומשבת במושב לצים. ותן לבי נשבר ונדכה ושפל רוח לפני כל בני אדם. ולמקללי נפשי תדום. ושמרה לפי מחסום שלא אחטא בלשוני ולא אשיב חורפי דבר. ואתה צורי היה מגן בעדי שלא תוכל שום בריה להזיקני: ויחד לבבי לאהבה וליראה את שמך: עד אשר יהיו דרכי מתקנים נגד פניך. ועזרני לנצור עדותיך בכל לב. ונחני בארח מישור. וגל עיני ואביטה נפלאות מתורתך. ומלא כל משאלותי במדה טובה ישועה ורחמים. ודרך שקר הסר ממני והעבר עיני מראות שוא. וכוף את יצרי להשתעבד לך ולעשות רצונך כל ימי חיי. והיה עם לבי לעשות חקיך. כי עמך תוצאות החיים ובידך רוחי ונשמתי להטות לבבי לרצונך: יהי רצון מלפניך יהוה אלהי ואלהי אבותי שיכבשו רחמיך את כעסך מעלינו ויגלו רחמיך על מדותיך והתנהג עמי במדת חסד ובמדת רחמים וחוסה נא עלי. וזכני לראות באור החיים וללמוד וללמד ולשמור ולעשות ולקים את כל חקי רצונך ולהדבק עם יראי שמך. ותן לי חיים מברכים וטובים וקבל תחנתי ועשה כבקשתי ומחה והעבר פשעי מנגד עיניך: כאמור אנכי אנכי הוא מחה פשעיך למעני וחטאתיך לא אזכר. וחנני ושמע תפלתי כי אתה שומע תפלת כל פה. ברוך אתה שומע תפלה: בקשה אחרת מעין יצירת היום על דרך הקבלה: יהי רצון מלפניך יהוה אלהינו ואלהי אבותינו יוצר הכל אחד יחיד ומיחד בפי כל. תולה עולמו בזרועו כאשכול. חפץ ויכול. שתציל ולדות עמך ישראל משכול. ואסכרה שתלית ביום זה תשמור ממנה תינוקות של עמך בית ישראל שלא תפול בפיהם. ותגדלם לתורתך ותגן עליהם ברחמיך. כדכתיב וחנתי את אשר אחן ורחמתי את אשר ארחם. כי אתה שומע תפלת כל פה. ברוך אתה שומע תפלה: מעמד ליום חמישיתורה (בראשית א)(כ) ויאמר אלהים ישרצו המים שרץ נפש חיה ועוף יעופף על-הארץ על-פני רקיע השמים: (כא) ויברא אלהים את-התנינם הגדלים ואת כל-נפש החיה | הרמשת אשר שרצו המים למינהם ואת כל-עוף כנף למינהו וירא אלהים כי-טוב: (כב) ויברך אתם אלהים לאמר פרו ורבו ומלאו את-המים בימים והעוף ירב בארץ: (כג) ויהי-ערב ויהי-בקר יום חמישי: פ נביאים (יחזקאל לד)(כה) וכרתי להם ברית שלום והשבתי חיה-רעה מן-הארץ וישבו במדבר לבטח וישנו ביערים: (כו) ונתתי אותם וסביבות גבעתי ברכה והורדתי הגשם בעתו גשמי ברכה יהיו: (כז) ונתן עץ השדה את-פריו והארץ תתן יבולה והיו על-אדמתם לבטח וידעו כי-אני יהוה בשברי את-מטות עלם והצלתים מיד העבדים בהם: (כח) ולא-יהיו עוד בז לגוים וחית הארץ לא תאכלם וישבו לבטח ואין מחריד: (כט) והקמתי להם מטע לשם ולא-יהיו עוד אספי רעב בארץ ולא-ישאו עוד כלמת הגוים: (ל) וידעו כי אני יהוה אלהיהם אתם והמה עמי בית ישראל נאם אדני יהוה: (לא) ואתן צאני צאן מרעיתי אדם אתם אני אלהיכם נאם אדני יהוה: כתובים (תהלים פא)פא (א) למנצח | על-הגתית לאסף: (ב) הרנינו לאלהים עוזנו הריעו לאלהי יעקב: (ג) שאו-זמרה ותנו-תף כנור נעים עם-נבל: (ד) תקעו בחדש שופר בכסה ליום חגנו: (ה) כי חק לישראל הוא משפט לאלהי יעקב: (ו) עדות | ביהוסף שמו בצאתו על-ארץ מצרים שפת לא-ידעתי אשמע: (ז) הסירותי מסבל שכמו כפיו מדוד תעברנה: (ח) בצרה קראת ואחלצך אענך בסתר רעם אבחנך על-מי מריבה סלה: (ט) שמע עמי ואעידה בך ישראל אם-תשמע-לי: (י) לא-יהיה בך אל זר ולא תשתחוה לאל נכר: (יא) אנכי | יהוה אלהיך המעלך מארץ מצרים הרחב-פיך ואמלאהו: (יב) ולא-שמע עמי לקולי וישראל לא-אבה לי: (יג) ואשלחהו בשרירות לבם ילכו במועצותיהם: (יד) לו עמי שמע לי ישראל בדרכי יהלכו: (טו) כמעט אויביהם אכניע ועל צריהם אשיב ידי: (טז) משנאי יהוה יכחשו-לו ויהי עתם לעולם: (יז) ויאכילהו מחלב חטה ומצור דבש אשביעך: תורה (דברים לב)(כז) לולי כעס אויב אגור פן-ינכרו צרימו פן-יאמרו ידינו רמה ולא יהוה פעל כל-זאת: (כח) כי-גוי אבד עצות המה ואין בהם תבונה: (כט) לו חכמו ישכילו זאת יבינו לאחריתם: (ל) איכה ירדף אחד אלף ושנים יניסו רבבה אם-לא כי-צורם מכרם ויהוה הסגירם: (לא) כי לא כצורנו צורם ואיבינו פלילים: (לב) כי-מגפן סדם גפנם ומשדמת עמרה ענבמו ענבי-רוש אשכלת מררת למו: (לג) חמת תנינם יינם וראש פתנים אכזר: (לד) הלא-הוא כמס עמדי חתם באוצרתי: (לה) לי נקם ושלם לעת תמוט רגלם כי קרוב יום אידם וחש עתדת למו: משנה (מס' תמיד פ''ה)(א) אמר להם הממנה ברכו ברכה אחת והם ברכו. קראו עשרת הדברים. שמע. והיה אם שמוע. ויאמר. ברכו את העם שלש ברכות. אמת ויציב. ועבודה. וברכת כהנים. ובשבת מוסיפין ברכה אחת למשמר היוצא: (ב) אמר להם חדשים לקטרת בואו והפיסו. הפיסו זכה מי שזכה. אמר להם חדשים עם ישנים בואו והפיסו מי מעלה אברים מן הכבש למזבח. רבי אליעזר בן יעקב אומר המעלה אברים לכבש הוא מעלה אותם על גבי המזבח: (ג) מסרום לחזנים היו מפשיטים אותם את בגדיהם ולא היו מניחים עליהם אלא מכנסים בלבד. וחלונות היו שם וכתוב עליהם תשמישי הכלים: (ד) מי שזכה בקטרת היה נוטל את הכף והכף דומה לתרקב גדול של זהב מחזיק שלשה קבין והבזך היה בתוכו מלא וגדוש קטרת וכסוי היה לו וכמין מטוטלת היתה עליו מלמעלה: (ה) מי שזכה במחתה נטל מחתת הכסף ועלה לראש המזבח ופנה את הגחלים הילך והילך וחתה. ירד וערן לתוך כלי של זהב. נתפזר ממנו כקב גחלים והיה מכבדן לאמה ובשבת היה כופה עליהן פסכתר. ופסכתר היתה כלי גדול מחזקת לתך. ושתי שרשרות היו בה. אחת שהוא מושך בה ויורד ואחת שהוא אוחז בה מלמעלן בשביל שלא תתגלגל. ושלשה דברים היתה משמשת. כופין אותה על גבי גחלים. ועל השרץ בשבת. ומורידין בה את הדשן מעל גבי המזבח: (ו) הגיעו בין האולם ולמזבח נטל אחד את המגרפה וזרקה בין האולם ולמזבח. אין אדם שומע קול חברו בירושלים מקול המגרפה. ושלשה דברים היתה משמשת. כהן שהיה שומע את קולה יודע שאחיו הכהנים נכנסין להשתחוות והוא רץ ובא. ובן לוי שהוא שומע את קולה יודע שאחיו הלוים נכנסים לדבר בשיר והוא רץ ובא. וראש המעמד היה מעמיד את הטמאים בשער המזרח: זרעים. משנה (פאה פ''ח)כל מי שאינו לא חגר (ולא אלם) ולא סומא ולא פסח והוא עושה עצמו כאחד מהם אינו מת מן הזקנה עד שנעשה כאחד מהם. שנאמר ודרש רעה תבואנו (צדק צדק תרדף): וכל דין שלוקח שחד ומטה את הדין אינו מת מן הזקנה עד שעיניו כהות. שנאמר ושחד לא תקח כי השחד יעור פקחים ויסלף דברי צדיקים: גמרא (ברכות דף ל''ב)תנו רבנן מעשה בחסיד אחד שהיה מתפלל בדרך ובא הגמון אחד ונתן לו שלום. ולא החזיר לו שלום. המתין לו עד שסים תפלתו. לאחר שסים תפלתו אמר לו ריקא והלא כתוב בתורתכם רק השמר לך ושמר נפשך מאד. וכתיב ונשמרתם מאד לנפשתיכם. כשנתתי לך שלום למה לא החזרת לי שלום. אם הייתי חותך ראשך בסיף מי היה תובע את דמך מידי. אמר לו המתן לי עד שאפיסך בדברים. אמר לו. אלו היית עומד לפני מלך בשר ודם ובא חברך ונתן לך שלום היית מחזיר לו שלום. אמר לו לאו. ואם היית מחזיר לו מה היו עושין לך. אמר לו היו חותכין את ראשי בסיף. אמר לו והלא דברים קל וחמר ומה אתה שהיית עומד לפני מלך בשר ודם שהיום כאן ומחר בקבר. כך. אני שהייתי עומד לפני מלך מלכי המלכים הקדוש ברוך הוא שהוא חי וקים לעד ולעולמי עולמים על אחת כמה וכמה. מיד נתפיס אותו הגמון. ונפטר אותו חסיד ממנו והלך לביתו לשלום: מועד. משנה (שקלים פרק ג')אין התורם נכנס לא בפרגוד חפות ולא במנעל ולא בסנדל המסומר ולא בתפלה ולא בקמיע. שמא יעני ויאמרו מעון הלשכה העני. או שמא יעשר ויאמרו מתרומת הלשכה העשיר. לפי שאדם צריך לצאת ידי הבריות כדרך שצריך לצאת ידי המקום. שנאמר והייתם נקים מיהוה ומישראל. ואומר ומצא חן ושכל טוב בעיני אלהים ואדם: גמרא (שבת דף ל''ב)תנו רבנן מי שחלה ונטה למות אומרים לו התודה. שכן דרך כל המומתין מתודין. אדם יוצא לשוק יהי דומה בעיניו כמי שנמסר לסרדיוט. חש בראשו יהי דומה בעיניו כמי שנתנוהו בקלר. עלה למטה ונפל למשכב יהי דומה בעיניו כמי שהעלוהו לגרדום לדון. שכל העולה לגרדום לדון אם יש לו פרקליטין גדולים נצול ואם לאו אינו נצול. ואלו הן פרקליטין של אדם תשובה ומעשים טובים. ואפילו תשע מאות ותשעים ותשעה מלמדין עליו חובה ואחד מלמד עליו זכות נצול. שנאמר אם יש עליו מלאך מליץ אחד מני אלף להגיד לאדם ישרו: ויחננו ויאמר פדעהו מרדת שחת מצאתי כפר: רבי אליעזר בנו של רבי יוסי הגלילי אומר אפילו תשע מאות ותשעים ותשעה באותו מלאך לחובה ואחד לזכות נצול. שנאמר מלאך מליץ אחד מני אלף: נשים. משנה (סוטה פרק ח')אל ירך לבבכם אל תיראו ואל תחפזו ואל תערצו מפניהם: כי יהוה אלהיכם ההולך עמכם להלחם לכם עם איביכם להושיע אתכם: אל ירך לבבכם מפניצהלת סוסים וצחצוח חרבות. אל תיראו מפני הגפת התריסין ושפעת הקלגסים. ואל תחפזו מפני קול הקרנות. ואל תערצו מפני קול הצוחה. כי יהוה אלהיכם ההלך עמכם. הם באים בנצחונו של בשר ודם ואתם באים בנצחונו של מקום. פלשתים באו בנצחונו של גלית מה היה סופו לסוף נפל בחרב והם נפלו עמו. בני עמון באו בנצחונו של שובך ומה היה סופו לסוף נפל בחרב והם נפלו עמו. ואתם אי אתם כן. כי יהוה אלהיכם ההלך עמכם להלחם לכם עם איביכם להושיע אתכם. זה מחנה הארון: גמרא (סוטה מ''ד)תנו רבנן אשר בנה אשר נטע אשר ארש. למדה תורה דרך ארץ שיבנה אדם בית ויטע כרם ואחר כך ישא אשא. ואף שלמה אמר בחכמתו הכן בחוץ מלאכתך ועתדה בשדה לך אחר ובנית ביתך. הכן בחוץ מלאכתך זה בית. ועתדה בשדה לך זה כרם. אחר ובנית ביתך זו אשה: דבר אחר הכן בחוץ מלאכתך זה מקרא. ועתדה בשדה לך זו משנה. אחר ובנית ביתך זה תלמוד: דבר אחר הכן בחוץ מלאכתך זה מקרא ומשנה. ועתדה בשדה לך זה תלמוד. אחר ובנית ביתך אלו מעשים טובים: רבי אליעזר בנו של רבי יוסי הגלילי אומר. הכן בחוץ מלאכתך זה מקרא ומשנה ותלמוד. ועתדה בשדה לך אלו מעשים טובים. אחר ובנית ביתך דרוש וקבל שכר: נזיקין. משנה (אבות פרק שני)רבי טרפון אומר היום קצר. והמלאכה מרבה. והפועלים עצלים. והשכר הרבה. ובעל הבית דוחק: הוא היה אומר. לא עליך המלאכה לגמור: ולא אתה בן חורין להבטל ממנה. אם למדת תורה הרבה נותנין לך שכר הרבה. ונאמן הוא בעל מלאכתך שישלם לך שכר פעלתך. ודע שמתן שכרן של צדיקים לעתיד לבא: גמרא (סנהדרין דף צ''ב)תנא דבי אליהו. צדיקים שעתיד הקדוש ברוך הוא להחיותן אינן חוזרין לעפרן. שנאמר והיה הנשאר בציון והנותר בירושלם קדוש יאמר לו כל הכתוב לחיים בירושלם. מה קדוש לעולם קים. אף הם לעולם קימים: ואם תאמר אותן אלף שנים שעתיד הקדוש ברוך הוא לחדש בהן את עולמו שנאמר ונשגב יהוה לבדו ביום ההוא. צדיקים מה הם עושים. הקדוש ברוך הוא עשה להם כנפים כנשרים ושטים על פני המים. שנאמר על כן לא נירא בהמיר ארץ ובמוט הרים בלב ימים. ושמא תאמר יש להם צער. תלמוד לומר וקוי יהוה יחליפו כח יעלו אבר כנשרים ירוצו ולא ייגעו ילכו ולא ייעפו: קדשים. משנה (ערכין פרק שלישי)באונס ומפתה להקל ולהחמיר. כיצד. אחד שאנס ופתה את הגדולה שבכהנה ואת הקטנה שבישראל. נותן חמשים סלעים. והבשת והפגם הכל לפי המביש והמתביש: ובמוציא שם רע להקל ולהחמיר. כיצד. אחד שהוציא שם רע על הגדולה שבכהנה ועל הקטנה שבישראל. נותן מאה סלעים. נמצא האומר בפיו חמור מן העושה מעשה. שכן מצינו שלא נחתם גזר דין על אבותינו במדבר אלא על לשון הרע. שנאמר וינסו אתי זה עשר פעמים ולא שמעו בקולי: גמרא (ערכין דף ט''ז)תנא דבי רבי ישמעאל על מה הקטרת מכפרת. על לשון הרע. אמר הקדוש ברוך הוא יבא דבר שבחשאי ויכפר על מעשה שבחשאי: טהרות. משנה (ידים פרק ראשון)מי רביעית נוטלין לידים לאחד. ואף לשנים. מחצי לוג לשלשה או לארבעה. מלוג לחמשה ולעשרה ולמאה. רבי יוסי אומר ובלבד שלא יפחות לאחרון שבהם מרביעית. מוסיפין על השנים ואין מוסיפין על הראשונים: גמרא (נדה דף ס''א)תנו רבנן בגד שאבד בו כלאים הרי זה לא ימכרנו לנכרי. ולא יעשה ממנו מרדעת לחמור. אבל עושה ממנו תכריכין למת. דכתיב במתים חפשי כיון שאדם מת נעשה חפשי מן המצות: ואח''כ אומרים עשרת הדברות ופרשת העקידה וכו' כמ''ש ביום ראשון עד הבקשה: בקשה ליום חמישיוכשאין אומרים תחנון אין לאומרה: יהי רצון מלפניך יהוה אלהי ואלהי אבותי שתתנהג עמי במדת החסד ובמדת הרחמים כל ימי חלדי. ותנוח לי ממגורי. ואל תאסוף עם חטאים נפשי ועם אנשי דמים חיי. וגם עד זקנה ושיבה אל תעזבני. ותתן חלקי עם יראיך ויודעי שמך ובין רצוייך העושים רצונך בלבב שלם ועמהם יהא חלקי וגורלי וכוסי כי אתה תומיך גורלי: אנא יהוה אלהי ואלהי אבותי אל תפן לרשעי ולחטאתי ולעונותי ולפשעי שחטאתי ושעויתי ושפשעתי לפניך ולמעשים הרעים שעשיתי. עשה אתה עמי צדקה למען שמך ולמען בריתך עם אברהם יצחק וישראל עבדיך. ולמען משה ואהרן דוד ושלמה ואליהו. ולמען כסא כבודך. ולמען שכינתך. ורחם עלי כי רחום אתה ומבלעדיך אין לי מי שירחמני ויראה בעניי. כי אתה יהוה אלהי: יהוה שמעתי שמעך יראתי. זחלתי ונבהלתי ואירא מחוות דעי אותך כי מאתך הצדק והאמונה. ומפיך הדעת והתבונה. יהוה שמעה תפלתי ושועתי אליך תבוא. והאזינה אל תחנוני באמונתך ענני ושמע תפלתי. כי אתה שומע תפלת כל פה. ברוך אתה שומע תפלה:בקשה אחרת מעין יצירת היום על דרך הקבלה יהי רצון מלפניך יהוה אלהינו ואלהי אבותינו מכין תבל בכחו ומקים עולם בתורתו. בורא בריות חיים בתחתונים ביום זה להראות תפארת גדלתו. ונתת בהם כח לפרות ולרבות ולהפליא לעשות איש איש על עבודתו. אנא יהוה אלהי ברחמיך הרבים רחם על מעשה ידיך לבל תפיל אשה מפרי בטנה מעמך ישראל ואל יחסר המזג למניקותיהן והכן דדיהן כשתי מעינות להשפיע חלב לולדותיהן למען יגדלו לעבודתך כדכתיב מפי עוללים וינקים יסדת עז. ונזכה כלנו לראות בנחמת ציון כדכתיב למען תינקו ושבעתם משד תנחמיה למען תמצו והתענגתם מזיז כבודה. כי אתה שומע תפלת כל פה. ברוך אתה שומע תפלה: מעמד ליום ששיתורה (בראשית א)(כד) ויאמר אלהים תוצא הארץ נפש חיה למינה בהמה ורמש וחיתו-ארץ למינה ויהי-כן: (כה) ויעש אלהים את-חית הארץ למינה ואת-הבהמה למינה ואת כל-רמש האדמה למינהו וירא אלהים כי-טוב: (כו) ויאמר אלהים נעשה אדם בצלמנו כדמותנו וירדו בדגת הים ובעוף השמים ובבהמה ובכל-הארץ ובכל-הרמש הרמש על-הארץ: (כז) ויברא אלהים | את-האדם בצלמו בצלם אלהים ברא אתו זכר ונקבה ברא אתם: (כח) ויברך אתם אלהים ויאמר להם אלהים פרו ורבו ומלאו את-הארץ וכבשה ורדו בדגת הים ובעוף השמים ובכל-חיה הרמשת על-הארץ: (כט) ויאמר אלהים הנה נתתי לכם את-כל-עשב | זרע זרע אשר על-פני כל-הארץ ואת-כל-העץ אשר-בו פרי-עץ זרע זרע לכם יהיה לאכלה: (ל) ולכל-חית הארץ ולכל-עוף השמים ולכל | רומש על-הארץ אשר-בו נפש חיה את-כל-ירק עשב לאכלה ויהי-כן: (לא) וירא אלהים את-כל-אשר עשה והנה-טוב מאד ויהי-ערב ויהי-בקר יום הששי: פ נביאים (ישעיה מה)(יא) כה-אמר יהוה קדוש ישראל ויצרו האתיות שאלוני על-בני ועל-פעל ידי תצוני: (יב) אנכי עשיתי ארץ ואדם עליה בראתי אני ידי נטו שמים וכל-צבאם צויתי: (יג) אנכי העירתהו בצדק וכל-דרכיו אישר הוא-יבנה עירי וגלותי ישלח לא במחיר ולא בשחד אמר יהוה צבאות: (יד) כה | אמר יהוה יגיע מצרים וסחר-כוש וסבאים אנשי מדה עליך יעברו ולך יהיו אחריך ילכו בזקים יעברו ואליך ישתחוו אליך יתפללו אך בך אל ואין עוד אפס אלהים: (טו) אכן אתה אל מסתתר אלהי ישראל מושיע: (טז) בושו וגם-נכלמו כלם יחדו הלכו בכלמה חרשי צירים: (יז) ישראל נושע ביהוה תשועת עולמים לא-תבשו ולא-תכלמו עד-עולמי עד: כתובים (תהלים צג)צג (א) יהוה מלך גאות לבש לבש יהוה עז התאזר אף-תכון תבל בל-תמוט: (ב) נכון כסאך מאז מעולם אתה: (ג) נשאו נהרות | יהוה נשאו נהרות קולם ישאו נהרות דכים: (ד) מקלות | מים רבים אדירים משברי-ים אדיר במרום יהוה: (ה) עדתיך | נאמנו מאד לביתך נאוה-קדש יהוה לארך ימים: תורה (דברים לב)(לו) כי-ידין יהוה עמו ועל-עבדיו יתנחם כי יראה כי-אזלת יד ואפס עצור ועזוב: (לז) ואמר אי אלהימו צור חסיו בו: (לח) אשר חלב זבחימו יאכלו ישתו יין נסיכם יקומו ויעזרכם יהי עליכם סתרה: (לט) ראו | עתה כי אני אני הוא ואין אלהים עמדי אני אמית ואחיה מחצתי ואני ארפא ואין מידי מציל: (מ) כי-אשא אל-שמים ידי ואמרתי חי אנכי לעלם: (מא) אם-שנותי ברק חרבי ותאחז במשפט ידי אשיב נקם לצרי ולמשנאי אשלם: (מב) אשכיר חצי מדם וחרבי תאכל בשר מדם חלל ושביה מראש פרעות אויב: (מג) הרנינו גוים עמו כי דם-עבדיו יקום ונקם ישיב לצריו וכפר אדמתו עמו: פ משנה (מס' תמיד פ''ו)(א) החלו עולין במעלות האולם. מי שזכו בדשון מזבח הפנימי והמנורה היו מקדימין לפניהם. מי שזכה בדשון מזבח הפנימי נכנס ונטל את הטני והשתחוה ויצא. מי שזכה בדשון המנורה נכנס ומצא שני נרות מזרחיים דולקים. מדשן את המזרחי ומניח את המערבי דולק. שממנו היה מדליק את המנורה בין הערבים. מצאו שכבה מדשנו ומדליקו ממזבח העולה. נטל את הכוז ממעלה שניה והשתחוה ויצא: (ב) מי שזכה במחתה צבר את הגחלים על גבי המזבח ורדדן בשולי המחתה והשתחוה ויצא: (ג) מי שזכה בקטרת היה נוטל את הבזך מתוך הכף ונותנו לאוהבו או לקרובו. נתפזר ממנו לתוכו נותנו לו בחפניו. ומלמדין אותו הוי זהיר שלא תתחיל מלפניך שלא תכוה. התחיל מרדד ויוצא. לא היה המקטיר מקטיר עד שהממונה אומר לו הקטר. אם היה כהן גדול. הממונה אומר לו אשי כהן גדול הקטר. פרשו העם והקטיר והשתחוה ויצא: זרעים. משנה (מעשר שני פ''ה)השקיפה ממעון קדשך מן השמים. עשינו מה שגזרת עלינו אף אתה עשה עמנו מה שהבטחתנו. השקיפה ממעון קדשך מן השמים וברך את עמך את ישראל בבנים ובנות. ואת האדמה אשר נתתה לנו בטל ומטר ובולדות בהמה. כאשר נשבעת לאבתינו ארץ זבת חלב ודבש. כדי שתתן טעם טוב בפרות: גמרא (ברכות דף נ''ח)בן זומא ראה אוכלוסא על גב מעלה בהר הבית אמר ברוך חכם הרזים וברוך שברא כל אלו לשמשני: הוא היה אומר כמה יגיעות יגע אדם הראשון עד שמצא פת לאכול. חרש וזרע וקצר ועמר ודש וזרה וברר וטחן ורקד ולש ואפה ואחר כך אכל. ואני משכים ומוצא כל אלו מתקנים לפני. וכמה יגיעות יגע אדם הראשון עד שמצא בגד ללבוש. גזז ולבן ונפץ וטוה וארג וצבע ותפר ואחר כך לבש. ואני משכים ומוצא כל אלו מתקנים לפני: מועד. משנה (תענית פ''ב)לא נאמר באנשי נינוה וירא האלהים את שקם ואת תעניתם אלא וירא האלהים את מעשיהם כי שבו מדרכם הרעה. ובקבלה הוא אומר וקרעו לבבכם ואל בגדיכם ושובו אל יהוה אלהיכם: גמרא (שבת דף קיח)ואמר רבי יוסי מימי לא עברתי על דברי חברי. יודע אני בעצמי שאיני כהן ואם אומרים לי חברי עלה לדוכן הייתי עולה: ואמר רבי יוסי מימי לא אמרתי דבר וחזרתי לאחורי: משנה. נשים (נדרים פ''ג)רבי שמעון אומר גדולה מילה שהיא שקולה כנגד כל התורה. שנאמר הנה דם הברית אשר כרת יהוה עמכם על כל הדברים האלה: גמרא (שם דף ל''ב)תניא רבי אומר גדולה מילה שאין לך מי שנתעסק במצות כאברהם אבינו ולא נקרא תמים אלא על שם המילה. שנאמר התהלך לפני והיה תמים: ואתנה בריתי ביני ובינך: דבר אחר גדולה מילה ששקולה כנגד כל המצות שבתורה. שנאמר כי על פי הדברים האלה כרתי אתך ברית ואת ישראל: דבר אחר גדולה מילה שאלמלא מילה לא נתקימו שמים וארץ. שנאמר אם לא בריתי יומם ולילה חקות שמים וארץ לא שמתי: משנה. נזיקין (סנהדרין דף ל''ז)לפיכך נברא אדם יחידי בעולם ללמדך שכל המאבד נפש אחת מישראל מעלה עליו הכתוב כאלו אבד עולם מלא. וכל המקים נפש אחת מישראל מעלה עליו הכתוב כאלו קים עולם מלא. ומפני שלום הבריות שלא יאמר אדם לחברו אבא גדול מאביך. ושלא יהיו המינים אומרים הרבה רשיות בשמים. ולהגיד גדלתו של הקדוש ברוך הוא. שאדם טובע כמה מטבעות בחותם אחד וכלם דומים זה לזה. ואלו מלך מלכי המלכים הקדוש ברוך הוא טובע כל אדם בחותמו של אדם הראשון ואין אחד מהם דומה לחברו: גמרא (סנהדרין דף ל''ח)תנו רבנן אדם נברא בערב שבת ומפני מה. שלא יהיו המינים אומרים שתף היה לו להקדוש ברוך הוא במעשה בראשית. דבר אחר שאם תזוח דעתו עליו אומרים לו יתוש קדמך במעשה בראשית. דבר אחר כדי שיכנס למצוה מיד. דבר אחר כדי שיכנס לסעודה מיד: משנה. קדשים (מדות פ''ה)לשכת הגזית שם היתה סנהדרי גדולה של ישראל יושבת. ודנה את הכהנה. וכהן שנמצא בו פסול לובש שחורים ומתעטף שחורים ויוצא והולך לו. ושלא נמצא בו פסול לובש לבנים ומתעטף לבנים נכנס ומשמש עם אחיו הכהנים. ויום טוב היו עושים שלא נמצא פסול בזרעו של אהרן הכהן. וכך היו אומרים ברוך המקום ברוך הוא שלא נמצא פסול בזרעו של אהרן וברוך הוא שבחר באהרן ובבניו לעמוד לשרת לפני יהוה בבית קדשי הקדשים: גמרא (מנחות דף מ''ד)תניא אמר רבי נתן אין לך מצוה קלה שכתובה בתורה שאין מתן שכרה בעולם הזה ולעולם הבא אבל איני יודע כמה. צא ולמד ממצות ציצת: מעשה באדם אחד שהיה זהיר במצות ציצת. שמע שיש זונה בכרכי הים שנוטלת ארבע מאות זהובים בשכרה. שגר לה ארבע מאות זהובים וקבעה לו זמן. כשהגיע זמנו בא וישב על הפתח. נכנסה שפחתה ואמרה לה אותו אדם ששגר לך ארבע מאות זהובים בא וישב על הפתח. אמרה לה יכנס. נכנס. הציעה לו שבע מטות שש של כסף ועליונה של זהב ובין כל אחת ואחת סלם של כסף ועליונה של זהב. עלתה וישבה על גבי עליונה כשהיא ערמה. ואף הוא עלה לישב ערום כנגדה. באו ארבע ציציותיו וטפחו לו על פניו. נשמט וישב לו על גבי קרקע ואף היא נשמטה וישבה על גבי קרקע. אמרה לו גפה של רומי שאיני מניחתך עד שתאמר לי מה מום ראית בי. אמר לה העבודה שלא ראיתי אשה יפה כמותך. אלא מצוה אחת צונו אלהינו וציצת שמה וכתוב בה אני יהוה אלהיכם שתי פעמים. אני הוא שעתיד לפרע ואני הוא שעתיד לשלם שכר. ועכשו נדמו עלי כארבעה עדים. אמרה לו איני מניחתך עד שתאמר לי מה שמך ומה שם עירך ומה שם רבך ומה שם מדרשך שאתה לומד בו תורה. כתב ונתן בידה. עמדה וחלקה כל נכסיה שליש למלכות ושליש לעניים ושליש נטלה בידה חוץ מאותן מצעות ובאת לבית מדרשו של רבי חיא. אמרה לו רבי צוה עלי ויעשוני גיורת. אמר לה בתי שמא עיניך נתת באחד מן התלמידים. הוציאה כתב מידה ונתנה לו. אמר לה לכי זכי במקחך. אותן מצעות שהציעה לו באסור הציעה לו בהתר. זה מתן שכרו בעולם הזה ולעולם הבא איני יודע כמה: טהרות. משנה (ידים פ''א)המים שנפסלו משתית הבהמה. בכלים פסולין ובקרקעות כשרים. נפל לתוכן דיו קומוס וקנקנתום ונשתנו מראיהן פסולים. עשה בהן מלאכה או ששרה בהן פתו פסולים. שמעון התימני אומר אפילו נתכון לשרות בזה ונפל לשני כשרים: גמרא (נדה דף ל''א)דרש רבי חנינא בר פפא מאי דכתיב עשה גדלות עד אין חקר ונפלאות עד אין מספר. בוא וראה שלא כמדת הקדוש ברוך הוא מדת בשר ודם. מדת בשר ודם נותן חפציו בחמת צרורה ופיה למעלה ספק משתמר ספק אינו משתמר. ואלו הקדוש ברוך הוא צר את העבר במעי אשה פתוחה ופיה למטה ומשתמר. דבר אחר אדם נותן חפציו בכף מאזנים כל זמן שמכביד יורד למטה. ואלו הקדוש ברוך הוא כל זמן שמכביד הולד עולה למעלה: ואח''כ אומרים עשרת הדברות ופרשת העקידה וכו' כמ''ש ביום ראשון עד הבקשה: בקשה ליום ששיוכשאין אומרים תחנון אין לאמרה: יהי רצון מלפניך יהוה אלהי ואלהי אבותי שתהא תורתך אמנותי ותתן לי לב טוב וחלק טוב וחבר טוב ונפש שפלה ורוח נמוכה. ואל יתחלל שמך בי. ואל תעשני שיחה בפי הבריות. ואל תהי אחריתי להכרית ותקותי למפח נפש. ואל תצריכני לידי מתנת בשר ודם שמתנתם מעוטה וחרפתם מרבה אלא לידך המלאה והרחבה והפתוחה והקדושה. ותן חלקי בתורתך עם עושי רצונך בלבב שלם. ובנה ביתך עירך והיכלך ומקדשך במהרה בימינו. מהר ענני ופדני מכל גזרות קשות ורעות. והושיענו ברחמיך הרבים מכל צרה וצוקה. כי אתה שומע תפלת כל פה. ברוך אתה שומע תפלה: בקשה אחרת מעין יצירת היום על דרך הקבלה: יהי רצון מלפניך יהוה אלהינו ואלהי אבותינו כאשר בראתנו לכבודך. כן ברחמיך הרבים תתקננו לעבודתך אנחנו וכל עמך בית ישראל ותיחד לבבנו לעבדך בלבב שלם והחזירנו בתשובה שלמה לפניך. ותמלא כונת מחשבתך בנו לטובה בבראך ביום זה בעולמך שיצרת אדם ישר לעמוד לפניך לשרתך ולברך בשמך: יהי רצון מלפניך יהוה אלהינו שתישרנו לפניך ותקרב שנת גאלתנו ותבנה עירך במהרה בימינו. ובית קדשנו ותפארתנו תקומם. ותשרה שכינתך בינינו. ותחזיר מלכותך לקדמותו. ונזכה אנחנו וכל עמך בית ישראל לאור באור פניך. כי באור פניך חיים לנו. ותבשרנו כי רציתנו. כי אתה שומע תפלת כל פה: ברוך אתה שומע תפלה: מעמד ליום השבתתורה (בראשית ב)ב (א) ויכלו השמים והארץ וכל-צבאם: (ב) ויכל אלהים ביום השביעי מלאכתו אשר עשה וישבת ביום השביעי מכל-מלאכתו אשר עשה: (ג) ויברך אלהים את-יום השביעי ויקדש אתו כי בו שבת מכל-מלאכתו אשר-ברא אלהים לעשות: פ שמות לא (יב) ויאמר יהוה אל-משה לאמר: (יג) ואתה דבר אל-בני ישראל לאמר אך את-שבתתי תשמרו כי אות הוא ביני וביניכם לדרתיכם לדעת כי אני יהוה מקדשכם: (יד) ושמרתם את-השבת כי קדש הוא לכם מחלליה מות יומת כי כל-העשה בה מלאכה ונכרתה הנפש ההוא מקרב עמיה: (טו) ששת ימים יעשה מלאכה וביום השביעי שבת שבתון קדש ליהוה כל-העשה מלאכה ביום השבת מות יומת: (טז) ושמרו בני-ישראל את-השבת לעשות את-השבת לדרתם ברית עולם: (יז) ביני ובין בני ישראל אות הוא לעלם כי-ששת ימים עשה יהוה את-השמים ואת-הארץ וביום השביעי שבת וינפש: ס שמות לה לה (א) ויקהל משה את-כל-עדת בני ישראל ויאמר אלהם אלה הדברים אשר-צוה יהוה לעשת אתם: (ב) ששת ימים תעשה מלאכה וביום השביעי יהיה לכם קדש שבת שבתון ליהוה כל-העשה בו מלאכה יומת: (ג) לא-תבערו אש בכל משבתיכם ביום השבת: פ במדבר כח (ט) וביום השבת שני-כבשים בני-שנה תמימם ושני עשרנים סלת מנחה בלולה בשמן ונסכו: (י) עלת שבת בשבתו על-עלת התמיד ונסכה: פ ויקרא כד (ה) ולקחת סלת ואפית אתה שתים עשרה חלות שני עשרנים יהיה החלה האחת: (ו) ושמת אותם שתים מערכות שש המערכת על השלחן הטהר לפני יהוה: (ז) ונתת על-המערכת לבנה זכה והיתה ללחם לאזכרה אשה ליהוה: (ח) ביום השבת ביום השבת יערכנו לפני יהוה תמיד מאת בני-ישראל ברית עולם: (ט) והיתה לאהרן ולבניו ואכלהו במקום קדש כי קדש קדשים הוא לו מאשי יהוה חק-עולם: ס נביאים (ישעיה נו)נו (א) כה אמר יהוה שמרו משפט ועשו צדקה כי-קרובה ישועתי לבוא וצדקתי להגלות: (ב) אשרי אנוש יעשה-זאת ובן-אדם יחזיק בה שמר שבת מחללו ושמר ידו מעשות כל-רע: (ג) ואל-יאמר בן-הנכר הנלוה אל-יהוה לאמר הבדל יבדילני יהוה מעל עמו ואל-יאמר הסריס הן אני עץ יבש: (ד) כי-כה | אמר יהוה לסריסים אשר ישמרו את-שבתותי ובחרו באשר חפצתי ומחזיקים בבריתי: (ה) ונתתי להם בביתי ובחומתי יד ושם טוב מבנים ומבנות שם עולם אתן-לו אשר לא יכרת: (ו) ובני הנכר הנלוים על-יהוה לשרתו ולאהבה את-שם יהוה להיות לו לעבדים כל-שמר שבת מחללו ומחזיקים בבריתי: (ז) והביאותים אל-הר קדשי ושמחתים בבית תפלתי עולתיהם וזבחיהם לרצון על-מזבחי כי ביתי בית-תפלה יקרא לכל-העמים: (ח) נאם אדני יהוה מקבץ נדחי ישראל עוד אקבץ עליו לנקבציו: ישעיה נח (ט) אז תקרא ויהוה יענה תשוע ויאמר הנני אם-תסיר מתוכך מוטה שלח אצבע ודבר-און: (י) ותפק לרעב נפשך ונפש נענה תשביע וזרח בחשך אורך ואפלתך כצהרים: (יא) ונחך יהוה תמיד והשביע בצחצחות נפשך ועצמתיך יחליץ והיית כגן רוה וכמוצא מים אשר לא-יכזבו מימיו: (יב) ובנו ממך חרבות עולם מוסדי דור-ודור תקומם וקרא לך גדר פרץ משבב נתיבות לשבת: (יג) אם-תשיב משבת רגלך עשות חפציך ביום קדשי וקראת לשבת ענג לקדוש יהוה מכבד וכבדתו מעשות דרכיך ממצוא חפצך ודבר דבר: (יד) אז תתענג על-יהוה והרכבתיך על- במתי ארץ והאכלתיך נחלת יעקב אביך כי פי יהוה דבר: ירמיה יז (כא) כה אמר יהוה השמרו בנפשותיכם ואל-תשאו משא ביום השבת והבאתם בשערי ירושלם: (כב) ולא-תוציאו משא מבתיכם ביום השבת וכל-מלאכה לא תעשו וקדשתם את-יום השבת כאשר צויתי את-אבותיכם: (כג) ולא שמעו ולא הטו את-אזנם ויקשו את-ערפם לבלתי שמוע ולבלתי קחת מוסר: (כד) והיה אם-שמע תשמעון אלי נאם-יהוה לבלתי | הביא משא בשערי העיר הזאת ביום השבת ולקדש את-יום השבת לבלתי עשות- בו כל-מלאכה: (כה) ובאו בשערי העיר הזאת מלכים | ושרים ישבים על-כסא דוד רכבים | ברכב ובסוסים המה ושריהם איש יהודה וישבי ירושלם וישבה העיר-הזאת לעולם: (כו) ובאו מערי-יהודה ומסביבות ירושלם ומארץ בנימן ומן-השפלה ומן-ההר ומן-הנגב מבאים עולה וזבח ומנחה ולבונה ומבאי תודה בית יהוה: כתובים (תהלים צב)צב (א) מזמור שיר ליום השבת: (ב) טוב להדות ליהוה ולזמר לשמך עליון: (ג) להגיד בבקר חסדך ואמונתך בלילות: (ד) עלי-עשור ועלי-נבל עלי הגיון בכנור: (ה) כי שמחתני יהוה בפעלך במעשי ידיך ארנן: (ו) מה-גדלו מעשיך יהוה מאד עמקו מחשבתיך: (ז) איש-בער לא ידע וכסיל לא-יבין את-זאת: (ח) בפרח רשעים | כמו עשב ויציצו כל-פעלי און להשמדם עדי-עד: (ט) ואתה מרום לעלם יהוה: (י) כי הנה איביך | יהוה כי-הנה איביך יאבדו יתפרדו כל-פעלי און: (יא) ותרם כראים קרני בלתי בשמן רענן: (יב) ותבט עיני בשורי בקמים עלי מרעים תשמענה אזני: (יג) צדיק כתמר יפרח כארז בלבנון ישגה: (יד) שתולים בבית יהוה בחצרות אלהינו יפריחו: (טו) עוד ינובון בשיבה דשנים ורעננים יהיו: (טז) להגיד כי-ישר יהוה צורי ולא- עולתה בו: דברים ה (יב) שמור את-יום השבת לקדשו כאשר צוך | יהוה אלהיך : (יג) ששת ימים תעבד ועשית כל-מלאכתך: (יד) ויום השביעי שבת | ליהוה אלהיך לא תעשה כל-מלאכה אתה ובנך-ובתך ועבדך-ואמתך ושורך וחמרך וכל-בהמתך וגרך אשר בשעריך למען ינוח עבדך ואמתך כמוך: (טו) וזכרת כי-עבד היית | בארץ מצרים ויצאך יהוה אלהיך משם ביד חזקה ובזרע נטויה על-כן צוך יהוה אלהיך לעשות את-יום השבת: ס נחמיה יג (יט) ויהי כאשר צללו שערי ירושלם לפני השבת ואמרה ויסגרו הדלתות ואמרה אשר לא יפתחום עד אחר השבת ומנערי העמדתי על-השערים לא-יבוא משא ביום השבת: (כ) וילינו הרכלים ומכרי כל-ממכר מחוץ לירושלם פעם ושתים: (כא) ואעידה בהם ואמרה אליהם מדוע אתם לנים נגד החומה אם-תשנו יד אשלח בכם מן-העת ההיא לא-באו בשבת: (כב) ואמרה ללוים אשר יהיו מטהרים ובאים שמרים השערים לקדש את-יום השבת גם-זאת זכרה-לי אלהי וחוסה עלי כרב חסדך: משנה (מס' תמיד פ''ז)(א) בזמן שכהן גדול נכנס להשתחות שלשה אוחזים בו. אחד בימינו ואחד בשמאלו ואחד באבנים טובות. וכיון ששמע הממונה את קול רגליו של כהן גדול שהוא יוצא. הגביה לו את הפרכת. נכנס והשתחוה ויצא. ונכנסו אחיו הכהנים והשתחוו ויצאו: (ב) באו ועמדו על מעלות האולם. עמדו הראשונים לדרום אחיהם הכהנים וחמשה כלים בידם. הטני ביד אחד. והכוז ביד אחד. והמחתה ביד אחד. והבזך ביד אחד. וכף וכסויה ביד אחד. וברכו את העם ברכה אחת. אלא שבמדינה אומרים אותה שלש ברכות ובמקדש ברכה אחת. במקדש היו אומרים את השם ככתבו. ובמדינה בכנויו. במדינה הכהנים נושאים את ידיהם כנגד כתפותיהם. ובמקדש על גבי ראשיהם. חוץ מכהן גדול שאינו מגביה את ידיו למעלה מן הציץ. רבי יהודה אומר אף כהן גדול מגביה את ידיו למעלה מן הציץ שנאמר וישא אהרן את ידיו אל העם ויברכם: (ג) בזמן שהכהן גדול רוצה להקטיר היה עולה בכבש והסגן בימינו. הגיע למחצית הכבש. אחז הסגן בימינו והעלהו. הושיט לו הראשון הראש והרגל וסמך עליהן וזרקן. הושיט השני לראשון שתי הידים ונתנן לכהן גדול וסמך עליהן וזרקן. נשמט השני והלך לו. וכך היו מושיטין לו שאר כל האברים והוא סומך עליהן וזרקן. ובזמן שהוא רוצה הוא סומך ואחרים זורקין: (ד) בא לו להקיף את המזבח. מהיכן הוא מתחיל. מקרן דרומית מזרחית. מזרחית צפונית. צפונית מערבית. מערבית דרומית. נתנו לו יין לנסך. הסגן עומד על הקרן והסודרין בידו. ושני כהנים עומדים על שלחן החלבים ושתי חצוצרות בידם. תקעו והריעו ותקעו. באו ועמדו אצל בן ארזא אחד מימינו ואחד משמאלו. שחה לנסך. והניף הסגן בסודרין והקיש בן ארזא בצלצל ודברו הלויים בשיר. הגיעו לפרק תקעו. והשתחוו העם. על כל פרק תקיעה. ועל כל תקיעה השתחויה. זהו סדר התמיד לעבודת בית אלהינו. יהי רצון שיבנה במהרה בימינו אמן: זרעים. משנה (פאה פרק ראשון)אלו דברים שאין להם שיעור. הפאה והבכורים והראיון וגמילות חסדים ותלמוד תורה: אלו דברים שאדם אוכל פרותיהם בעולם הזה והקרן קימת לו לעולם הבא. כבוד אב ואם וגמילות חסדים והכנסת אורחים והשכמת בית המדרש והבאת שלום בין אדם לחברו (ובין איש לאשתו) ותלמוד תורה כנגד כלם: גמרא (ברכות דף יז)מרגלא בפומיה דרבי מאיר. גמור בכל לבבך ובכל נפשך לדעת את דרכי ולשקוד על דלתי תורתי. נצור תורתי בלבבך ונגד עיניך תהיה יראתי. שמור פיך מכל חטא. וטהר וקדש עצמך מכל אשמה ועון. ואני אהיה עמך בכל מקום: מועד. משנה (יומא דף פ''ה)אמר רבי עקיבא אשריכם ישראל לפני מי אתם מטהרים ומי מטהר אתכם. אביכם שבשמים. שנאמר וזרקתי עליכם מים טהורים וטהרתם מכל טמאותיכם ומכל גלוליכם אטהר אתכם: ואומר מקוה ישראל יהוה מה המקוה מטהר את הטמאים אף הקדוש ברוך הוא מטהר את ישראל: גמרא (ביצה דף ט''ז)תניא. אמרו עליו על שמאי הזקן שכל ימיו היה אוכל לכבוד שבת. כיצד מצא בהמה נאה אומר זו לשבת. מצא אחרת נאה הימנה מניח את השניה ואוכל את הראשונה. אבל הלל הזקן מדה אחרת היתה לו. שכל מעשיו היו לשם שמים שנאמר ברוך אדני יום יום: שבת דף קי''ח תנו רבנן כמה סעודות חיב אדם לאכול בשבת. שלש. רבי חדקא אומר ארבע. אמר רבי יוחנן ושניהם מקרא אחד דרשו. ויאמר משה אכלהו היום כי שבת היום ליהוה היום לא תמצאהו בשדה. רבי חדקא סבר הני תלתא היום לבר מדאורתא. ורבנן סברי בהדי דאורתא: אמר רבי שמעון בן פזי אמר רבי יהושע בן לוי משום בר קפרא כל המקים שלש סעודות בשבת נצול משלש פרעניות. מחבלו של משיח ומדינה של גיהנם וממלחמת גוג ומגוג. מחבלו של משיח כתיב הכא יום וכתיב התם הנה אנכי שלח לכם את אליה הנביא לפני בוא יום יהוה הגדול והנורא. מדינה של גיהנם כתיב הכא יום וכתיב התם יום עברה היום ההוא. ממלחמת גוג ומגוג כתיב הכא יום וכתיב התם ביום בוא גוג על אדמת ישראל: אמר רבי יוחנן משום רבי יוסי כל המענג את השבת נותנין לו נחלה בלי מצרים שנאמר אז תתענג על יהוה והרכבתיך על במתי ארץ והאכלתיך נחלת יעקב אביך. לא כאברהם דכתיב ביה קום התהלך בארץ לארכה ולרחבה. ולא כיצחק דכתיב ביה כי לך ולזרעך אתן את כל הארצות האל. אלא כיעקב דכתיב ביה ופרצת ימה וקדמה וצפנה ונגבה: רב נחמן בר יצחק אומר נצול משעבוד גליות. כתיב הכא והרכבתיך על במתי ארץ וכתיב התם ואתה על במותימו תדרך: אמר רב יהודה אמר רב כל המענג את השבת נותנין לו משאלות לבו. שנאמר והתענג על יהוה ויתן לך משאלות לבך. ענג זה איני יודע מהו. כשהוא אומר וקראת לשבת ענג. הוי אומר זה ענג שבת: שבת דף י' אמר רבא בר מחסיא אמר רב חמא בר גוריא אמר רב הנותן מתנה לחברו צריך להודיעו שנאמר לדעת כי אני יהוה מקדשכם. תניא נמי הכי לדעת כי אני יהוה מקדשכם אמר לו הקדוש ברוך הוא למשה. מתנה טובה יש לי בבית גנזי ושבת שמה ואני מבקש לתנה לישראל לך והודיעם. מכאן אמר רבן שמעון בן גמליאל הנותן פת לתינוק צריך להודיע לאמו: שם דף י''ב תנו רבנן הנכנס לבקר את החולה בשבת אומר שבת היא מלזעוק ורפואה קרובה לבא. רבי מאיר אומר יכולה היא שתרחם. רבי יהודה אומר המקום ירחם עליך ועל חולי ישראל. רבי יוסי אומר המקום ירחם עליך בתוך חולי ישראל שבנא איש ירושלים בכניסתו אומר. שלום. וביציאתו אומר שבת היא מלזעוק ורפואה קרובה לבא ורחמיו מרבין ושבתו בשלום: נשים. משנה (נדרים דף ל''א)רבי אלעזר בן עזריה אומר מאוסה היא הערלה שנתגנו בה הרשעים. שנאמר כי כל הגוים ערלים וכל בית ישראל ערלי לב. רבי ישמעאל אומר גדולה מילה שנכרתו עליה שלש עשרה בריתות. רבי יוסי הגלילי אומר גדולה מילה שדוחה את השבת החמורה. רבי יהושע בן קרחה אומר גדולה מילה שלא נתלה לו למשה הצדיק עליה אפילו מלא שעה: גמרא (סוטה דף כא)יש זכות תולה שלש שנים. זכות דמאי. אילימא זכות דתורה. הא אינה מצוה ועושה היא. ואלא זכות דמצוה. זכות דמצוה מי מגנא כלי האי. והא תניא את זו דרש רבי מנחם בר רבי יוסי כי נר מצוה ותורה אור. תלה הכתוב את המצוה בנר ואת התורה באור את המצוה בנר לומר לך. מה נר אינה מגנה אלא לפי שעה אף מצוה אינה מגנה אלא לפי שעה. ואת התורה באור לומר לך. מה אור מגין לעולם אף תורה מגנה לעולם. ואומר בהתהלכך תנחה אתך. בשכבך תשמר עליך והקיצות היא תשיחך. בהתהלכך תנחה אתך זה העולם הזה. בשכבך תשמר עליך זו מיתה. והקיצות היא תשיחך לעתיד לבא. משל לאדם שהיה מהלך בדרך באישון לילה ואפלה ומתירא מן הקוצים ומן הפחתים ומן הברקנים ומחיה רעה ומלסטים. ואינו יודע באיזה דרך מהלך נזדמנה לו אבקה של אור נצול מן הקוצים ומן הפחתים ומן הברקנים. ועדין מתירא מחיה רעה ומלסטים ואינו יודע באיזה דרך מהלך. כיון שעלה עמוד השחר נצול מחיה רעה ומלסטים. ועדין אינו יודע באיזה דרך מהלך. הגיע לפרשת דרכים נצול מכלם: דבר אחר עברה מכבה מצוה ואין עברה מכבה תורה. שנאמר מים רבים לא יוכלו לכבות את האהבה ונהרות לא ישטפוה אם יתן איש את כל הון ביתו באהבה בוז יבוזו לו: אמר רב יוסף מצוה בעדנא דעסיק בה מגנה ומצלה. בעדנא דלא עסק בה אגוני מגנה אצולי לא מצלה. תורה בין בעדנא דעסק בה בין בעדנא דלא עסק בה מגנה ומצלה: נזיקין. משנה (אבות פ''ב)רבי יוסי אומר יהי ממון חברך חביב עליך כשלך. והתקן עצמך ללמוד תורה שאינה ירשה לך. וכל מעשיך יהיו לשם שמים: גמרא (סנהדרין דף ק')תניא רבי מאיר אומר במדה שאדם מודד מודדין לו. שנאמר בסאסאה בשלחה תריבנה. אמר לו רבי יהודה וכי אפשר לומר כן. אדם נותן מלא עמסו לעני בעולם הזה והקדוש ברוך הוא נותן לו מלא עמסו לעולם הבא. והא כתיב ושמים בזרת תכן. אמר לו ואתה אי אתה אומר כן. איזו היא מדה מרבה. מדת טובה מרבה או מדת פרענות מרבה הוי אומר מדה טובה מרבה ממדת פרענות. במדה טובה הוא אומר ויצו שחקים ממעל ודלתי שמים פתח: וימטר עליהם מן לאכל ודגן שמים נתן למו. ובמדת פרענות הוא אומר וארבת השמים נפתחו. ואומר ויצאו וראו בפגרי האנשים הפשעים בי כי תולעתם לא תמות ואשם לא תכבה והיו דראון לכל בשר. והלא אדם מושיט אצבעו באור בעולם הזה מיד נכוה. אלא כשם שהקדוש ברוך הוא נותן כח ברשעים כדי לקבל פרענותם. כך נותן כח בצדיקים לקבל טובתן: קדשים. משנה (תמיד פ''ז)השיר שהיו הלוים אומרים במקדש. ביום הראשון היו אומרים ליהוה הארץ ומלואה תבל וישבי בה: בשני היו אומרים גדול יהוה ומהלל מאד בעיר אלהינו הר קדשו: בשלישי היו אומרים אלהים נצב בעדת אל בקרב אלהים ישפט: ברביעי היו אומרים אל נקמות יהוה אל נקמות הופיע: בחמישי היו אומרים הרנינו לאלהים עוזנו הריעו לאלהי יעקב: בששי היו אומרים יהוה מלך גאות לבש לבש יהוה עז התאזר אף תכון תבל בל תמוט: בשבת היו אומרים מזמור שיר ליום השבת. מזמור שיר לעתיד לבא ליום שכלו שבת ומנוחה לחיי העולמים: גמרא (מנחות מ''ג)תניא היה רבי מאיר אומר חיב אדם לברך מאה ברכות בכל יום שנאמר ועתה ישראל מה יהוה אלהיך שאל מעמך כי אם ליראה. (אל תקרי מה אלא מאה): רבי חיא בריה דרבי אויא בשבתא וביומא טבא טרח וממלי להו באספרמקי ומגדי: טהרות. משנה (עוקצין פ''ג)כורת דבורים רבי אליעזר אומר הרי היא כקרקע וכותבין עליה פרוזבול ואינה מקבלת טמאה במקומה. והרודה ממנה בשבת חיב חטאת. וחכמים אומרים אינה כקרקע ואין כותבין עליה פרוזבול ומקבלת טמאה במקומה והרודה ממנה בשבת פטור: גמרא (נדה דף ל''א)תנו רבנן שלשה שתפין יש באדם. הקדוש ברוך הוא ואביו ואמו. אביו מזריע הלבן שממנו עצמות וגידין וצפרנים ומוח שבראש ולבן שבעינים. אמו מזרעת אדם שממנו עור ובשר ודם ושערות ושחור שבעינים. והקדוש ברוך הוא נותן בו רוח ונשמה וקלסתר פנים וראית העין ושמיעת האזן ודבור פה והלוך רגלים ודעה ובינה והשכל. וכיון שמגיע זמנו להפטר מן העולם. הקדוש ברוך הוא נוטל חלקו וחלק אביו ואמו מנח לפניהם: משנה (עוקצין פ''ג)אמר רבי יהושע בן לוי עתיד הקדוש ברוך הוא להנחיל לכל צדיק וצדיק שלש מאות ועשר עולמות. שנאמר להנחיל אהבי יש ואצרתיהם אמלא: ואח''כ אומרים עשרת הדברות ופרשת העקידה וכו' כמ''ש ביום ראשון עד הבקשה: בקשה ליום השבתיהי רצון מלפניך יהוה אלהינו ואלהי אבותינו אלהי אברהם אלהי יצחק ואלהי יעקב שתקשיב לתפלתי. ותתנני לחן ולחסד ולרחמים בעיניך ובעיני כל רואי. ותספיק על ידי לעשות מצות וצדקות בישראל וללמוד וללמד את תורתך הטהורה והקדושה. ותיטיבני באהבה ביני ובין בריותיך. ותחברני עם יראיך ועם עשי רצונך. ותן לי אחרית טוב ותקוה. ותן לי שם טוב ולב טוב ליראתך. ותיחד לבבי לאהבה וליראה את שמך. ותן בלבי לעשות רצונך. ותגזור עלי גזרות טובות. ותשמרני מכל רע כי אתה משענתי שמור צאתי ובאי. תנה גורלי עם הצדיקים בחיי העולם הבא. ממעונך ענני בצרתי כי קראתיך ואל תבישני משברי. חנני והקמני וקרבני לדתך. והאירה עיני בדרכי תורתך. ושימני לברכה ולתהלה. ותן לי חן וחסד שתהא רוח הבריות נוחה הימני. ותהא שאריתי לפליטה. והיטיבה לי בכל דרכי. כי אתה יהוה עזי ומעזי ומנוסי ביום צרה. יהוה סלעי ומצודתי ומפלטי אלי צורי אחסה בו מגני וקרן ישעי משגבי. ככתוב יהוה עזי ומגני בו בטח לבי ונעזרתי ויעלז לבי ומשירי אהודנו: יהוה עז לעמו יתן יהוה יברך את עמו בשלום: יהיו לרצון אמרי פי והגיון לבי לפניך יהוה צורי וגואלי: כי אתה שומע תפלת כל פה. ברוך אתה שומע תפלה: בקשה אחרת מעין יצירת היום על דרך הקבלה: יהי רצון מלפניך יהוה אלהינו ואלהי אבותינו שתנחילנו שבת קדשך באהבה וברצון. ולא תהיה צרה ולא דאגה ולא יגון ביום מנוחתנו. כי אתה יהוה אלהינו כלית מלאכתך בששת ימי המעשה ובשביעי שבת ונחת וקדשתו וברכתו משאר ימי המעשה וקבעת אותו יום מנוחה וענג לעמך ישראל לדורותם ברית עולם. כן יהוה אלהינו תזכה אותנו ולכל עמך בית ישראל לנוח במנוחה שאין לה קץ ותכלית בעולם הבא שכלו טוב וכלו ארוך וכלו שבת. ותזמין לנו ולכל עמך בית ישראל פרנסתנו כל ששת ימי המעשה בנחת ולא בצער. ומלא ידינו מברכותיך ומעשר מתנת ידך כדי שיהיה לנו עשר וכבוד לענג שבתותיך בבגדים יקרים ובמאכלים ערבים ובמשקים מתוקים כדי לכבד יום שבת קדשך משאר הימים. כדכתיב אם תשיב משבת רגלך עשות חפצך ביום קדשי וקראת לשבת ענג לקדוש יהוה מכבד וכבדתו מעשות דרכיך ממצוא חפצך ודבר דבר: אז תתענג על יהוה והרכבתיך על במתי ארץ והאכלתיך נחלת יעקב אביך כי פי יהוה דבר: יהיו לרצון אמרי פי והגיון לבי לפניך יהוה צורי וגואלי: כי אתה שומע תפלת כל פה. ברוך אתה שומע תפלה: תם ונשלם שבח לאל בורא עולם